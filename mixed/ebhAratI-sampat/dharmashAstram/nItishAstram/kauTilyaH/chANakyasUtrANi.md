+++
title = "चाणक्यसूत्राणि"
author = "कौटिल्यः"
publisher = "वसन्त-श्रीपाद-सातवलेकरः"
"publish year" = "1946"
domain = "धर्मशास्त्रम्"
sub-domain = "नीतिशास्त्रम्"
pages = "691"
language = "संस्कृतम् हिन्दी"
translator = "रामवतार-विद्याभास्करः"
"primary commentator" = "रामवतार-विद्याभास्करः"
printer = "भारत-मुद्रणालयः"
"serial no." = "Ebharati-6454"
source_url = "https://www.ebharatisampat.in/readbook3.php?bookid=ODg1MTk1ODQ3OTU1OTE2&pageno=MjI0MjQyNjk5NTk="

+++
[[चाणक्यसूत्राणि	Source: [EB](https://www.ebharatisampat.in/readbook3.php?bookid=ODg1MTk1ODQ3OTU1OTE2&pageno=MjI0MjQyNjk5NTk=)]]

\[

**चाणक्यसूत्राणि**

**(अर्थ और विवरण सहित)**

**<MISSING_FIG href="../books_images/U-IMG-1698649465Screenshot2023-10-30123318.png"/>**  

**श्री रामावतार विद्याभास्कर**

[TABLE]

<MISSING_FIG href="../books_images/U-IMG-1697213184ommm.png"/>

 आर्य चाणक्यने भारतसन्तानको ज्ञानदान करनेके लिये जिन दिनों भारत में जन्म लिया था, संयोगसे उन्हीं दिनों यूनानके राजसिंहासनको कलंकित करनेवाले विश्वनिन्दित प्रसिद्ध आततायी सिकन्दरने भारतपर आक्रमण किया था । यह आक्रमण भारतके लिये वरदान सिद्ध हुआ \। (१) आर्य चाणक्यने पश्चिमोत्तर भारतकी अश्वकजातिके नेता वीरयुवक चन्द्रगुप्तको कुख्यात भीषण सिकन्दर के विरुद्ध समराभियान के लिये प्रेरणा देकर उसकी क्षात्रशक्तिसे उसे विताडित कराकर देशसे बाहर धकेल दिया था, (२) सिकन्दर के राज्यलोभको उसेजित करनेवाले भारतीय देशद्रोहियोंको नामशेष बना डाला था, (३) विलासव्यसनासक्त राजाओंके भोगक्षेत्र बने हुए शतधा खण्डित परस्पर कलहायमान गणराज्योंमें विभक्त भारतको एक सुसंगठित आदर्श साम्राज्य का रूप देकर, चन्द्रगुप्त को उसका एकछत्र सम्राट् बनाकर संसारके समक्ष सूर्यके समान तेजस्वीसर्वश्रेष्ठ आदर्श राजचरित्रका जीवित उदाहरण उपस्थित किया था (४) और अन्त में चन्द्रगुप्त के शासनके सौर्य तथा सौष्ठवके लिये शासनविधानके रूप में राजनैतिक साहित्यका शिरोमणि कौटलीय अर्थशास्त्र प्रस्तुत करके उससे साहित्य जगत् में अमरता प्राप्त की।

 मानवका देहधारण तब ही सार्थक होता है या यों कहें कि मानवके देहधारणकी यही सार्थकता है कि उसका व्यक्तित्व उसे जन्म देने, पालने,

पोसनेवाले समाजके हितमें काम आये और उसीमें विलीन हो चुका हो। मानव अपने हितको समाजके हितसे अलग समझता हो और व्यक्तिगत सुखसुविधामें जीवन व्यय कर रहा हो इसमें उसका कदापि हित नहीं है। मूढ मानव अपनी भूलसे अपने हितको अपने समाजके हितसे अलग बनाये रखनेके शतधा प्रयत्न करता तो है, परन्तु उसकी इस दुष्प्रवृत्ति से उसका व्यक्तिगत हित भी नष्ट हो जाता उसका निश्चित मानसिक अकल्याण होता है और परिणामस्वरूप उसकी मूल्यकता मानवता भी लुप्त हो जाती है। अपने हितको समाजके हितसे अलग रखना मूढ मनुष्य की आपातमनोरम स्वहितविरोधी प्रवृत्ति है। मानवके व्यक्तित्वका समाजहितसे विच्छिन्न होजाना उसे अनिवार्य रूप से समाजद्रोही, आत्मघाती असुर बनाकर छोड़ता है। जीवनकी धन्यता तो वे ही लोग पा सकते हैं जो समाजके हित में आत्मसमर्पण करके रहनेवाले ही जीवनकी धन्यता पा सकते हैं। व्यक्ति तथा समाजके हितका द्वैविध्य (अलगाव) ही मानव समाजका आत्मघात है। सुशिक्षा ही समाजको इस आत्मघाती रोगसे बचानेवाली एकमात्र रामबाण चिकित्सा है। देहका यह रोग सत्साहित्य के द्वारा सुशिक्षा से ही मिटाया जा सकता है। आर्य चाणक्यने राष्ट्रको सुशिक्षित करने ही के लिये अपना राजनैतिक साहित्य रचा है। सम्पूर्ण मानव समाजको सामाजिक सुशिक्षा देनेवाले भारतके राजनैतिक गुरु आर्य चाणक्यको उसकी महती राजनैतिक सेवाओं के कारण राजनैतिक जगद्गुरुका उच्चासन स्वयमेव प्राप्त हो गया है ।

**नाभिषेको न संस्कारः सिंहस्य क्रियते वने।  
विक्रमार्जितसत्वस्य स्वयमेव मृगेन्द्रता॥**

 सिंहका वनमें कोई राज्याभिषेक नहीं करता और कोई उसे राज्यदीक्षा नहीं देता। अपने लिये अपने हीं भुजबल से सम्मानित पदका उपार्जन करनेवाला सिंह स्वयमेव ‘मृगेन्द्र’ बन बैठता है। यह लोकोक्ति चाणक्य जैसे ही महापुरुषोंके लिये बनी है ।

 कौटल्यगोत्रिय ऋषि चणकके पुत्र आदर्श ब्राह्मण विष्णुगुप्तने ढाई सहस्र वर्ष पूर्व भारत के राजाओंको राजनीति सिखाने के लिये अर्थशास्त्र लघु चाणक्य, वृद्ध चाणक्य चाणक्यनीति, चाणक्यराजनीतिशास्त्र आदि ग्रन्थोंके साथ व्याख्यायमान चाणक्यसूत्रोंका भी निर्माण किया था।

 राजाओंको राजनीतिकी शिक्षा देना वास्तव में राजा बनानेवाले समाजको ही राजनीति सिखाना है। समाजको राजनीति सिखाना वास्तव में समाजके अविभाज्य अंगों, समाजकी मूलभूत प्रथम इकाइयों अर्थात् व्यक्तियोंको ही राजनीति सिखाना है। राजनीति में ‘सर्वे पदा हस्तिपदे निमग्नाः’ के अनुसार मानवसन्तानको मनुष्यतासे समृद्ध करनेवाले समस्त शास्त्र तथा समस्त धर्म स्वभावसेसम्मिलित हैं, राजनीतिपर ही समस्त धर्मोके पालनका यही उत्तरदायित्व है।

 **आन्वीक्षिकी त्रयीवार्तानां योगक्षेमसाधनो दण्डः।तस्य नीति दण्डनीतिः; अलब्धलाभार्था, लब्धपरिरक्षणी, रक्षितविवर्धनी, वृद्धस्य तीर्थेषु प्रतिपादनी च तस्यामायत्ता। लोकयात्रा तस्मालोकयात्रार्थी नित्यमुद्यतदण्डः स्यात्।**

   (कौटलीय अर्थशास्त्र १–४)

 दण्डनीतिका स्वरूप यही है कि आन्वीक्षिकी त्रयी तथा वार्ता तीनोंके योगक्षेम दण्ड (अर्थात् सुव्यवस्थित राजशक्ति) से ही सुरक्षित रहते हैं। संसार दण्डमय होनेपर ही आन्वीक्षिकी (आत्मविद्या) आदिमें प्रवृत्त होता है; नहीं तो नहीं । उस दण्डनीतिका उपदेष्टा शास्त्र भी दण्डनीति कहाता है। दण्डनीतिके अप्राप्तकी प्राप्ति, प्राप्तकी रक्षा, रक्षितका वर्धन तथा वर्धितका लोककल्याणी कार्यों में विनियोग नामक चार फल हैं। लोगोंकी जीवनयात्रा दण्डनीतिकी सुरक्षा (सुप्रयोग) पर ही निर्भर होती है। इसीलिये राजनीति समस्त धर्मोंका मूल है। इस कारण राजनीतिसम्पन्न लोग सदा ही अन्याय अत्याचारके विरुद्ध दण्डप्रयोगके लिये उद्यत रहें।

  क्योंकि राजनीति ही समस्त शास्त्रों तथा धर्मोंकी सुरक्षाका सुनिश्चित समाश्वासन है, इसीलिये ज्ञानकर्म समुच्चयवादी आर्य चाणक्यने अपने राष्ट्र को राजनीति सिखाना ही अपने जीवनका मुख्य लक्ष्य बना लिया था । आर्य चाणक्यकी राजनीतिका सारांश समाजको इस प्रकार सुशिक्षित करना है कि वह अपनी राजशक्तिको केवल उन लोगोंके हाथ में रहने देनेका सुनिश्चित प्रबन्ध करके रक्खे, जो अपने आपको समाजहितके सुदृढ बन्धनों में बांध रखनेमें न केवल हर्ष और गौरव अनुभव करते हों प्रत्युत इसीको अपना अहोभाग्य भी माने ।

 समाज ही व्यक्तिका विकासक्षेत्र है। जहां समाज नहीं है वहां व्यक्तियोंके पास सामाजिक कर्तव्य नहीं हैं। समाजहीन लोग क्षुद्र स्वार्थों में उलझे पडे रहते हैं। असामाजिक व्यक्तियोंके प्रमादसे उनके समाजके हितको अनधिकारी लोग अपने व्यक्तिगत स्वार्थोंका साधन बनानेका अवसर पर लेते हैं और परिणामस्वरूप लोगोंके व्यक्तिगत स्वार्थोंकी भी अकथनीय दुर्गति होती है।

 समाजचिन्ताके प्रसंगमें यह जानना अत्यावश्यक है कि ग्राम हीसमाजके निर्माता हैं, नगर नहीं। नगर तो समाजहीन (परस्पर सम्बन्धहीन) संस्था हैं। नगरोंका निर्माण भोगी राजाओंके स्वार्थोंसे हुआ है और होता है भोगवाली राज्यसंस्थायें नगरोंको तो बढ़ावा देतीचली जाती हैं और समाजरचनाके स्वाभाविक क्षेत्र ग्रामोंकी और दुर्लक्ष्य करके उन्हें उजड़ने और घटते चले जाने के लिये विवश करके रखती है। नगरोंको समाज न कहकर ‘समज’कहा जा सकता है। समाज केवल उस मानवसमुदायका नाम है जो सम्पदविपदमेंपरस्पर सहानुभूति रखता है। एक दूसरेके विपन्मोक्षमें सहायक बननेका सत्साहस न करनेवाले असहाय पशुओंका साहसी मानवसमूह समाज कहलानेका अधिकारी नहीं है । उसे तो पशुसमूहके समान ' समज ' कहना ही उपयुक्त है।

 ग्राम ही सामाजिकताकी स्वाभाविक जन्मभूमि है। सामाजिकताकी स्वाभाविक जन्मभूमि ग्रामों में उत्पन्न होनेवाला मानवसमाज ही समाज-

हितके बन्धनोंमें आबद्ध रह सकता है। ग्रामोंके इस बन्धनका टूटना या टूटने देना, शिथिल होजाना या शिथिल हो जाने देना अस्वाभाविक उधारी स्थिति है। ग्रामों में भिन्न भिन्न जातियों और सम्प्रदायोंके लोगोंका कौटुम्बिक सम्बन्ध जैसा परस्पर पवित्र घनिष्ट सम्बन्ध होता है । इसीलिये ग्रामवासी लोग एक दूसरेको दादा-दादी चाचा-चाची ताऊ-ताई बहन-भाईआदि कौटुम्बक उपाधियोंसे हो सम्बोधित करते हैं । यह सामाजिकता शहरों में कहां है ? ग्रामवासी लोग आकस्मिक विपत्तियोंमें नगरवासियोंके समान आंख बन्द करके न बैठे रहकर परस्परके सहायक बननेके लिये एकत्रित होजाते हैं ।

 ग्रामवासी लोग एक दूसरेका विपद्वारण करनेमें अपने प्राण तक होम देते हैं । यही तो ग्रामोंकी सामाजिकता है। संकेतमात्र पर्याप्त हैं। नगरवाली सामाजिक बन्धनसे पृथक् रहते हैं। वे केवल व्यक्तिगत क्षुद्र स्वार्थोंसे पूर्णरूपसे अभिभूत रहते हैं। उनके हृदयों में समाजहिताकांक्षा नामवाली कोई स्थिति नहीं होती। इनकी समाजहिताकांक्षा इनके नेता बन जानेतक सीमित रहती है। सामाजिक हितोंकी चिन्ता न रखना मानवका असाधारण अपराध है। इस रूप में अपराध है कि सामाजिक हितोंकी चिन्ता न रखना हो तो समाजका अहितचिन्तक शत्रु बन जाना है। समाजकी उपेक्षा ही समाजसे शत्रुता है। हितकर कर्तव्य से विमुख रहना हीतो अहित करना है। नगरवासी लोग समाजचिन्ताहीन होने के रूप में समाजके अहितचिन्तक शत्रु होते हैं ।

 आज जो भारत में राजशक्ति हथियानेवाले दलोंकी बाढ आई हे, वह मिथ्या महत्वाकांक्षी उज्ज्वलवेषी (सफेद पोश) नगरवासियोंके ही तो मनकी उपज है। राजशक्ति हथियानेवाले दलोंकी बाढ नगरवासियों की असामाजिक मनोवृत्तिका ही तो परिणाम है । शहरी लोगोंकी असामाजिक मनोवृत्तिने ही राजशक्ति हथियाने के इच्छुक दलोंकी सृष्टि की है। यही कारण है कि समस्त राजनैतिक संस्थाएं नगरों से ही उपजती है और

शहरी लोग ही इनके नेता होते हैं। इनका परिणाम यह हुआ है कि ग्रामों से प्राप्त करोंसे नगर पाले और बढाये जाते हैं। नगरवालोंके प्रभुतालोभका ही परिणाम आजके द्विखंडित भारतको भोगना पड रहा है। आर्य चाणक्यकी नीतिको जो सर्वमान्यता मिली है वह समाजकी राजशक्तिको प्रभुतालोभीहाथमें न रहने देने की शिक्षा प्रचलित करना चाहनेसे ही मिली है \। चाणक्य प्रभुतालोभियोंका प्रबल शत्रु था। इसी कारण उसने पर्वतकको नष्ट किया और चन्द्रगुप्त को राज्याधिकार सौंपा। राजशक्तिका नगरहितैषी न होकर समाजहितैषी होना अनिवार्य रूपसे आवश्यक है। राजशक्तिके समाजहितैषी होनेपर ही समाजकी शान्तिकी सुरक्षितताका आश्वासन मिल सकता है।

 यदि राजशक्ति समाजहितका ध्यान न रखकर प्रजाके धनका नगरसंवर्धन में अपव्यय करती है तो वह समाजके सिरपर चढ़ बैठा हुआ एक अपसारणीय बोझ बन जाती है। इस प्रकारकी नगरपक्षपातिनी राजशक्ति समाजकी शान्तिको सुरक्षित नहीं रख सकती। सब मानते हैं कि राज शक्तिको समाजसेविका बनकर रहना चाहिये। जो राजशक्ति समाज तथा उसकी धनशक्तिको अपनी मिथ्या प्रतिष्ठा और बाह्याडंबर (दिखावा) पूरा करनेके काम में लाने लगती है, उसका सर्वभक्षी पेट सुरसाके पेटके समान बढ़ता चला जाता है। वह भस्मक रोगीके समान राष्ट्र के समस्त वाद्यांशको स्वयं खाकर राष्ट्रको भूखा, नंगा, निर्बल बनाये रखती है। इस रूप में वह समाजकी शत्रु होती है। समाजको बाह्य तथा आभ्यन्तरिक दोनों प्रकारके शत्रुओंसे सुरक्षित रखना राजशक्तिका महान् उत्तरदायित्व है।

 जो राजशक्ति राष्ट्रको दोनों प्रकारके शत्रुओंसे सुरक्षित रखनेका उत्तरदायित्व पूरा नहीं करती, वह निश्चय ही राजशक्ति बने रहने योग्य नहीं है। ऐसी कर्तव्यहीन राजशक्ति के सिर पर आत्मसुधारका कर्तव्य लाद देना चाहिये।परन्तु ऐसा करना समाजके अतिरिक्त अन्य किसीका भी कर्तव्य नहीं है। राजशक्ति पर आत्मसुधारका कर्तव्य लादना जटिल कर्तव्य है।

राजशक्तिके सिरपर डाला जानेवाला इस प्रकारका दबाव वास्तवमें राज्यसंस्था के निर्माता समाजपर ही आत्मसुधारका नैतिक दबाव डालना होता है। जो स्वयं नहीं सुधरा वह राज्यसंस्थाको कैसे सुधार सकता है ? कोई भी समाज आत्मसुधार किये बिना अपनी राजशक्तिको कदापि नहीं सुधार सकता । संशुद्ध उद्बुद्ध समाजका ही यह अनिवार्य कर्तव्य है कि वह अपने समाजमेंसे अनैतिकताका बहिष्कार करे और उसे बाह्य तथा आभ्यन्तर दोनों प्रकारके आक्रमोंसे होनेवाली हानि से सुरक्षित रक्खे ।

 व्यक्तियोंका हित समाजके हितसे पृथक् नहीं है और समाजका भी व्यक्तियों के हितोंसे पृथक् कोई हित नहीं है। ऐसी परिस्थिति में यदि कोई राज्यसंस्था या समाज व्यक्ति के हितके प्रश्नको व्यक्तिगत प्रश्न कहकर टालता या उसकी उपेक्षा करता है, तो वह राज्यसंस्था और वह समाज दोनोंके दोनों अपराधी हैं, और दोनों ही आसुरी हैं। इसलिये हैं कि व्यक्तियोंसे अलग तो समाजका कोई दिन ही नहीं है। आदर्शसमाजकी रचीहुई राज्यसंस्थाको अनिवार्य रूपसे व्यक्तियोंकी व्यक्तिगतहानियों से अपने आपको ही क्षतिग्रस्त माननेवाली होना चाहिये । उसे किसी भी अत्याचारित नगण्य व्यक्ति तककी क्षतिपूर्तिके लिये एहीसे चोटी तकका समस्त बल लगा देना चाहिये । ऐसा करनेपर ही राज्यव्यवस्थाका लोगोंसे कर लेना वैध माना जा सकता है ।

 जो राज्यसंस्था अपने इस महान् उत्तरदायित्वको नहीं पालती उसके विषय में इस प्रकार सोचिये कि जो अत्याचारित व्यक्ति आजतक इस राज्यसंस्थाको अपने करदान से पालता आ रहा है, और जो राज्यसंस्था उससे कर लेना न केवल अपना अधिकार मानती आ रही है, प्रत्युत अत्याचारको इस घटनाके पश्चात् भी उससे कर लेनेका लोभ छोडना नहीं चाहती प्रत्युत आगेको भी लेनेका प्रबन्ध किये बैठी है, इसमें कहां तक औचित्य है ? 'निश्चय ही समाजके लोग आकस्मिक अत्याचारोंसे आरमरक्षाके ही लिये राज्य संस्थाओं को जीवन बीमा कम्पनियोंको दिये जानेवाली किस्तोंके रूप में

कर देते हैं। जो राज्यसंस्था किसी भी व्यक्तिकी व्यक्तिगत सुरक्षाका उत्तरदायित्व पूरा करने में असमर्थ है, उसे न केवल इस अत्याचारितसे प्रत्युत किसी भी व्यक्ति से कर लेते रहनेका कोई औचित्य या अधिकार नहीं ।

 यदि कोई राष्ट्र अपनी राज्यसंस्थाको पवित्र रखना चाहे तो उसे अत्याचारितकीव्यक्तिगत हानि या तो अत्याचारितोंसे पूरी करानी चाहिये या फिर राजकोषसे पूरी करना अनिवार्य बना लेना चाहिये । इसीके साथ एक भी किसी अत्याचारितकी असंशोधित हानि पर सम्बद्ध उत्तरदायी राजकर्मचारीको पदच्युत करनेका कठोर नियम बनाकर रखना चाहिये। इतना किये बिना राज्यसंस्थाको कर्तव्यतत्पर रखनेका अन्य कोई भी साधन नहीं है। राजशक्तिके सिरपर भी तो एक दण्ड होना चाहिये। तब ही वह कर्तव्य. तत्पर रह सकती हैं। एक भी अत्याचारितके प्रति राज्यसंस्थाकी उपेक्षापूर्ण उदासीनता, उसे समस्त प्रजाका प्रच्छन्न बैरी सिद्ध करनेवाली आततायी मनोदशा है। प्रजाकी हानिका समाचार पाकर भी उसकी हानिके सम्बन्ध में निर्लिप्त रहनेवाली राज्यसंस्था स्पष्ट रूप में राष्ट्रद्रोही है, प्रजापीडक है और आसुरी राज्य है ।

 चाणक्यके मन्तव्यानुसार राज्यसंस्थाके आदर्श राज्यसंस्था होनेको यही कसौटी है कि वह राज्यसंस्थाके निर्माता समाजमें ऐसी शक्ति जगाकर रक्खे, उसे ऐसा ओजस्वी सतर्क और समाजहितचित्रक बनाने के लिये विवश कर दे जिसके उद्दीप्त प्रभावसे वह नेता तंत्र के पंजेसे फंस ही न सके और अपने उपार्जित सार्वजनिक संपत्तिरूपी राजकोषको प्रतारणामयी लम्बी चौडी शोषक योजनाओं में अपव्ययित होनेसे रोक सके और उसे केवल जन कल्याण में व्यय होनेके लिये सुरक्षित कर दे। आदर्श राज्यसंस्था वही है जिसकी योजनायें प्रजाको उसके भूमि, धन, धान्यादि पाते रहने के मूलाधिकारसे वंचित कर देनेवाली नहीं, उसे लंबी चौड़ी योजनाओंके नामसे कारभारसे आक्रान्त न कर डाले। राष्ट्रोद्धारक योजनायें राजकीय व्ययों मैसे बचत करके ही चलाई जानी चाहिये। राजग्राह्य भाग देकर बचे प्रजाके टुकडोंके भरोसे पर लम्बी चाँडी योजना छेड बैठना प्रजाका उत्पीडन है।

 प्रजामें बल, चेतना सतर्कता,अधिकारतत्परता पैदा करना, प्रजाशक्तिको प्रबल तथा उसे राजशक्तिका शासक बनाकर रखना हो चाणक्यकी राजनीति है। यही राजनीतिका अभ्रान्त आदर्श भी है यदि समाज राजनीतिके इस अभ्रान्त आदर्शको अपनाले तो निश्चय ही समाजमें स्वर्ग उतर आये । क्योंकि शान्तिप्रियता मानवस्वभाव है इसलिये प्रजाशक्तिका स्वभाव से दानव दलनकारीणी होना स्वतः सिद्ध है। यदि किसी देशकी राजशक्ति कर्तव्यपरायण हो तो वह प्रजाके दानवदलनी स्वभाव के सदुपयोग से देश में शान्तिरक्षा कर सकती है। सुशिक्षा के द्वारा प्रजाशक्तिपर सत्यका नेतृत्व सुप्रतिष्ठित रखना ही प्रजाशक्तिको राजशक्तिका शासक बनाना है और यही समाज में शान्ति तथा न्यायको सुरक्षित रखना भी है। प्रजाके सुशिक्षित होनेपर ही समाजमें शान्ति और न्याय सरक्षित रह सकतीहै। राजनीतिके इस अभ्रान्त आदर्शकी शिक्षासे ही राष्ट्रमेंमनुष्यता उत्पन्न हो सकती है। आर्य चाणक्यका साहित्य समाजमेंशान्ति तथा न्यायकी रक्षा सिखानेवाला शिक्षाको सुप्रतिष्ठित रखनेवाला ज्ञानभंडार है। राजनैतिक शिक्षाका यह उत्तरदायित्व है कि वह मानवसमाजको राज्यसंस्थापन, राज्यसंचालन तथा राष्ट्रसंरक्षण नामक तीनों काम सिखाये। बिल्लीके भागसे टूटे छोंकेके समान केवल राज्य पा जाना और बात है तथा राज्यसंचालन संरक्षण तथा संवर्धन दूसरी बात है।

 दुर्भाग्य से भारतने चाणक्यके इस ज्ञानभंडारकी उपेक्षा करके स्वदेशी विदेशी दोनों प्रकारके आक्रमण करनेका निमन्त्रण देकर अपनेको शत्रुओंका निरुपाय आखेट बनानेवाली आसुरी शिक्षा अपनाली है। उसने शिक्षा में से नैतिकतारूपी धर्मका बहिष्कार करने में गौरव अनुभव किया है । शिक्षा में से नैतिकता अर्थात् चरित्रको बहिष्कृत रखना उसे या तो सरकारी कार्यालयोंके लिये लेखक (क्लर्क) पैदा करनेवाली या सिद्धान्तहीन पेटपूजा सिखानेवाली बनाकर रखना है। केवल उक्त दो प्रकारके लोग पैदा करना ही तो शिक्षाका आसुरीपन या आसुरी शिक्षानीति है। नैतिकताहीन शिक्षा ही अर्थकारी (टका ढालनेवाली) विद्याका मूल है। आज जो

भारतवासी बाह्य और आभ्यन्तरिक दोनों प्रकारके शत्रुओंका आखेट बना है, वह इस अनीतिप्रसारक अर्थकारी विद्याके पीछे पडनेके परिणामस्वरूप आसुरीसमाज बन जाने से ही बना है। अर्थका दास सम्मान या आत्मगौरव नहीं चाहता। वह तो केवल अर्थ चाहता है। अर्थकारी विद्या देश में अनीतिका प्रसार किये बिना नहीं मान सकती और स्वाभिमानहीन मनुष्य पैदा करने से नहीं रोकी जा सकती।

**श्रिया ह्यभीक्ष्णं संवासो दर्पयेन्मोहयेदपि ।**

 श्रीसे मनुष्य में दर्प और मोहउत्पन्न होना अनिवार्य है। श्रीका जीवनमें उपयोग होने पर भी उसे जीवन में सर्वोपरि स्थान नहीं दिया जा सकता। श्रीको नैतिकताके बन्धन में सीमित रखने से ही उसे मानवोपयोगी बनाकर रक्खा जा सकता है। नैतिक बन्धनोंसे हीन श्रीमहाविनाशका कारण बन जाती है ।

 भारतका समाजसुधार तथा राज्यसुधार तब ही संभव है जब राजनीतिका भारतीय दृष्टिकोण अपनाया जाय और अध्यात्मतथा राजनीतिकी एकताको लेकर चलनेवाली भारतकी आर्यराजनीति के प्रतीक चाणक्यसूत्रों को भारतसन्तानकी पाठविधिमें सम्मिलित किया जाय। मानवसन्तानको जीवनके नैतिक आधारों से सुपरिचित कराकर उसे ज्ञानालोकका दर्शन करा देना ही शिक्षाका उद्देश्य है। पाश्चात्य विचारोंसे प्रभावित लोग आध्यात्मिकता के नामसे चौकते हैं। उन्हें जानना चाहिये कि भारतकी राजनीति नैतिकता, मनुष्यता और आध्यात्मिकता कोई भेद नहीं है। ये सब अभिन्न हैं। ये एक ही वस्तुके विवक्षाभेदसे तीन अनेक नाम हैं। कर्तव्यपालन में जिस दृढताकी आवश्यकता है वही अध्यात्म है। दृढता अध्यात्मकी ही देन है । दृढताके विना राष्ट्र नहीं रह सकता । मानवीय यथार्थज्ञान अध्यात्म नैतिकता, मनुष्यता या मुक्ति आदिका यही स्वरूप है कि मानव आठों प्रहर भोगभोजनान्वेषी होकर भटकते फिरनेवाले आत्मम्भरि पशुपक्षियोंके समान न हो जाय और केवल अपने व्यक्तिगत क्षुद्र स्वार्थों में फंसा न पडा

रहे, किन्तु मानवोचित्त मानसिक स्थिति में रहने के लिये समाजकल्याण को ही अपना वास्तविक कल्याण समझे ।

 अपने व्यक्तिगत क्षुद्र लाभोंको हो जीवनका लक्ष्य मान लेना मनुष्यका स्वविषयक घोर अज्ञान है । ऐसे मानवने नहीं पहचाना कि मानवताका सम्बन्ध केवल अपने देहसे न होकर सारे ही संसारसे है। मानवसे सारा ही संसार कुछ न कुछ आशा करता है । मानव संसारभरके कल्याण में भोग देने की क्षमता रखता है। आपने देखा कि मानव बनना कितना उत्तरदायित्व वहन करता है ? व्यक्तिगत क्षुद्र लाभोंको हीजीवनका लक्ष्य मान लेनेवाले मानवने भगवान् व्यासकी **‘न मानुषात् श्रेष्ठतरं हि किंचित्’** घोषणाका रहस्य नहीं समझा कि मानवीय सत्ता कितनी महामहिम सत्ता है और इस कारण उसका अपने कुटुम्ब, ग्राम, समाज, देश तथा इस संसारके सम्बन्ध में कितना बडाउत्तरदायित्व है।

 आजकल अपने विषय में घोर अंधेरे में रहते हुए भी स्वभिन्नसंसारके विषय में परिचय प्राप्त कर लेना ज्ञानको परिभाषा बन गई है परन्तु निश्चय ही यह ज्ञान नहीं है; किन्तु अपने आपको जान लेना ही ज्ञान है। यह वह ज्ञान है जिसका मानवके चरित्रनिर्माण पर महत्वपूर्ण प्रभाव पडना है। शिक्षाका काम विद्यार्थीको अपने स्वरूपसे या यों कहें कि इस सृष्टिके विधाता के मानवंदेह धारण कर लेनेके गुप्त उद्देश्य से परिचित कराकर समाज में शुद्ध आचारधर्मकी स्थापना करके सामाजिक शान्तिको सुप्रतिष्ठित करना है। पेटपूजा तो वे कछवे भी कर लेते हैं जिनके पास किसी यूनिवर्सिटीकी कोई डिगरी नहीं होती। शिक्षा वही है जिसके प्रभावसे मानवके मनमें अपने पराये दोनोंके अस्तित्व के विषय में किसी प्रकारका अशान्तिजनक, उत्तेजक, अत्याचारी, स्वार्थी, मूढ विचार शेष न रह जाये और शिक्षित मानवकर्तव्य त्यागने तथा अकर्तव्य अपनाने की स्थिति से अपना सुनिश्चित उद्धार करके सुदृढ निष्ठा रखनेवाला मानव बने । विज्ञ मानवकी अनुभविक आन्तरिक ज्ञानचक्षु उन्मीलित होजानी चाहिये और उसे त्रिनेत्र महादेव

बनकर व्यवहार भूमि में अत्यन्त सतर्क होकर रहना चाहिये । उसे दीख जाना चाहिये कि यह जगत् प्रतिक्षण उत्पन्न हो होकर क्यों नष्ट होता चला जा रहा है ?

 विज्ञ मानवके लिये यह जगत् विधाताकी अपने मानव विद्यार्थीको ज्ञानदान करनेवाली पाठ्यसामग्री बन चुकना चाहिये । बात यह है कि जगत्का मानवहितैषी सर्वज्ञ विधाता जागतिक घटनाओंको ही द्वार बना बनाकर अपने मानव विद्यार्थीकी ज्ञानचक्षु उन्मीलित करके उसे ज्ञानी बना देना चाहता है। यह जगत् अपने निरन्तर उत्पत्ति विनाशोंसे मानव विद्यार्थी के सामने अपने मिथ्यात्व अर्थात् अस्थिरता (अविश्वास्यता) का डंका पीट पोटकर अपनी सांकेतिक अव्यक्त भाषा में अपने उत्पत्ति विनाशकी मूल भूमि अपने विश्वव्यापी अमर सनातन सच्चिदानन्दस्वरूप विधाताका विद्वद्गम्य यशोमान करता चला जा रहा है।

 यह नितन्तर म्रियमाण जगत् अपनी नश्वरता के द्वारा अपने विधाताके जगद्रचनाके उद्देश्यका अमर डिण्डिम बना हुआ है। यह अपने विधाताकी गुणावलिका स्तुतिपाठक बन्दी (आट) है । यह संसार मानवको अपने विधाताका गौरवमय परिचय देने ही के लिये उत्पन्न हुआ है। और नष्ट हो रहा है। मानवदेह धारण कर लेनेवाले देहीको संसार में आकर इसी सत्यका दर्शन करना है जो संसारकी घटनावलिके पीछे छिपा हुआ है । मानवका देही इसी सत्यका दर्शन करके अखण्ड आत्मस्मृतिका लोकोत्तर आनन्द लेनेके लिये बार बार अनन्त बार देहधारणकी लीला करता चला आ रहा है। मानवीय अस्तित्वकी महिमाका कहीं पार नहीं है। यह समस्त संसार मानवीय अस्तित्वकी ही तो पृष्ठभूमि है। मानव इससे अपनेको पृथक नहीं कर सकता और यह संसार भी उससे अलग होकर अपने आपको अस्तित्व और प्रकाश में नहीं रख सकता \। मानवीय अस्तित्व ही इस संसारका अस्तित्व और मानवीय अस्तिस्वकी प्रतीति ही संसारकी प्रतीति है। यह संसार अपने अस्तित्व तथा प्रतीति दोनों के लिये मानव पर आश्रित है ! यही मानवकी महामहिमा है।

** न तत्र सूर्योभाति न चन्द्रतारकं नमा विद्युतो भान्ति कुतोऽयमग्निः।तमेव भान्तमनुभाति सर्वं तस्य भासा सर्वमिदं विभाति॥**

 मानव अस्तित्वके प्रतीत हो जानेके पश्चात् ही तो संसारका मान प्रतीत होता है। इतना ही नहीं उसीके प्रतीत्यात्मक प्रकाश से इस जगत् में प्रकाशमानता आती है। स्वयं इस जगत् में प्रकाशमानता नहीं हैमानव यह जाने कि जगत्को प्रकाशमानता जगत् पर मानवके ही प्रकाशस्वरूप अस्तित्वका उधार है। यहां हमने देखा मानव क्षुद्र वस्तु नहीं है। यहां हमने मानवके अभौतिक, अलौकिक, अनन्त असमाप्य अस्तित्व के दर्शन किये और दूसरी महामहिम स्थितिके सम्बन्ध में परिचय पाया। वास्तव में मानवहृदय आश्चर्यकारी सामर्थ्य लिये बैठा है उसके शत्तयुन्मेष होने में संकल्पमात्रका विलम्ब है। वह संकल्प में दृढता लाते ही दिव्य ज्ञानीलोकका दर्शन कर सकता और दिव्य बलका आवाहन कर सकता है परन्तु मानवके देहाध्यासने (उसके मैं देह हूं इस भ्रान्त विचारने) तथा देहाध्यासजन्य क्षुद्र संकल्पों (इच्छाओं) ने उसके इस महामहिम सामर्थ्यको कुण्ठित कर रक्खा है।

 इस हीन स्थितिमें उत्साहवर्धक समाचार यही है कि मानवके पास यह तो ज्ञानी या अज्ञानी बननेकी स्वतन्त्रता है उसकी यह स्वतंत्रता ही समस्त बलोंका भंडार हैं। मनुष्य ज्ञानी बननेकी स्वतन्त्रताकी शक्तिके सदुपयोगसे ही अपनी निकृष्ट स्थितिको विनष्ट कर सकता, स्वरूपबोधमयीभ्रान्तिशून्य स्थिति पा सकता और उससे संसार में सत्कर्मोंकी भागीरथी बड़ा सकता है। मानव इच्छामात्र से इस स्वतन्त्रताका सदुपयोग या दुरुपयोग करता है। मानवको जो ज्ञानी या अज्ञानी बननेकी स्वतन्त्रता मिली है और उसे जो इस स्वतन्त्रताके सदुपयोग या दुरुपयोगका अधिकार प्राप्त हुआ है वह उसके लिये सदा ही दो विरोधी मार्गोका संगमक्षेत्र बना रहता है। मानवको मिली यह स्वतन्त्रता उसे केवल एक क्षण में इतना परिवर्तित कर डालती तथा कर सकती है कि वह या तो उसे चिर-

कालके लिये नित्य सुखी या उसे क्षणिक आत्मविस्मृतिके गहरे गर्त में डुबो कर अनन्त दुःखी बना डालती है ।

 मानवमें जो यह क्षणिक स्वरूपविस्मृतिका आवेश आता है वही तो उसके सामने आपातमनोरम मिथ्या स्वार्थक्षेत्र रचकर खड़ा कर देता है। और उसे उसी स्वकल्पित क्षेत्रके बन्धन में बंधकर पड जानेके लिये विवश कर डालता है। इस दृष्टि से सच्ची शिक्षाका यही स्वरूप मानना पडता है कि वह मानव सन्तानको देहाध्यासजन्य आत्मविस्मृतिके गर्तमें गिर मरनेसे बचाये और उसे ऐसी उदार मानसिक स्थितिमें प्रतिष्ठित कर दे जिसमें उसे सच्चे व्यावहारिक अर्थोंमें आत्मबोध हो जाय और परिणामस्वरूप उसकी कर्मभूमि में किसी प्रकारका भौतिक स्वार्थबन्धन उसके मन पर प्रभाव न जमा सके और उसे कर्तव्यपथ से भ्रष्ट न कर सके। चाणक्य सूत्रों में यही शिक्षा समाजकल्याणकारिणी ज्ञानज्योति लेकर विद्यमान है।

 भारतकी वर्तमान स्वार्थमूलक तथा अज्ञान मूलक राजनैतिक दुर्दशामें एकमात्र चाणक्यका ज्ञानभण्डार ही भारतका पथप्रदर्शक बनने की क्षमता रखता है। वही भारतवासियों को राजनैतिक, सामाजिक तथा अध्यात्मिक मुक्तिका मार्ग दिखा सकता है। भारतकी वर्तमान सदोष राष्ट्रीय परिस्थिति इसकी वर्तमान कुशिक्षा ही के कारण है। भारतकी वर्तमान राष्ट्रीय परिस्थिति आज भारतीय राज्य हो जाने के दस वर्ष पश्चात् भी उसी कुशिक्षाके कपटजाल में फंसी हुई है जिसमें इसे ब्रिटिश लोग अपने वैदेशिक स्वार्थसे फांस गये हैं। उसके कारण आजके भारतवासीके सिर पर राष्ट्रीय भावना राष्ट्रहित तथा मनुके आदर्शोंकी उपेक्षा करानेवाली स्वार्थचिन्ता रूढ (सवार) हो गई है। भारतको राजनैतिक क्षेत्र में व्यामोह (धोके) में डाल दिया गया है। भारत में लोगोंको अपने पीछे चलानेवाले प्रभुतालोभी नेतापनके दूषित आदर्शको तो राष्ट्रीय शिक्षाका ध्येय बना दिया गया है तथा अर्थकरी विद्याको समस्त समाजका ध्येय बना दिया गया है, इससे देश में सांस्कृतिक ध्वंस मच गया है। परिणामस्वरूप नैतिकता कान पकड कर समाजसे बहिष्कृत कर दी गई है।

**ब्राह्मणेन निष्कारणो धर्मः षडंगो वेदोऽध्येयो ज्ञेयश्च।**

 छओं अंगोसहित वेदोंका अध्ययन तथा मर्मज्ञान प्राप्त करना विद्याप्रेमी मानवका निष्कारण धर्म है। महर्षि पतंजलिका शिक्षाका यह निष्काम पवित्र आदर्श, जिसके बलसे भारत सदासे महापुरुषोंकी जन्मभूमि बनता आ रहा था, सर्वथा लुप्त हो गया है। आप भारतकी वर्तमान तथा भावी सन्तानोंके साथ विगत पीढियोंकी तुलना करके इस सत्यको प्रत्यक्ष कर सकते हैं ।

 आजकी भारतकी मानसिक स्थिति हमारे राष्ट्रमें राष्ट्रीयताको म्रियमाण और असामाजिकता तथा नीतिभ्रष्टताकी उदीयमान स्थिति है। भारतको इस स्थिति से शीघ्र ही उबारनेकी आवश्यकता है। प्रभुतालोभी नेतापनकी मदिराने भारतको नशे में चूर बना डाला है। देशसे इस प्रभुतालोभीमदिराका बहिष्कार करनेका एकमात्र उपाय उसकी पाठविधिमें चाणक्य की राजनैतिक चिन्ताधाराको समाविष्ट करना ही है। यदि भारतमाताको सत्यानुगामी स्वतन्त्र विचारक स्वतन्त्रता प्रेमी वीरोंकी जननी होनेका गौरव देना हो तो उसका एकमात्र उपाय, देशको राष्ट्रसुधारकशिरोमणि, राजनैतिक धन्वन्तरि चाणक्यकी विचारधारासे आप्लावित कर डालना ही है । यदि आजके भारतीय युवकोंको भारतीय राजधर्म के प्रकाण्ड पण्डित चाणक्यकी सुपरिमार्जित विचारसरणीसे सुपरिचित न कराया गया तो भारत भोगैकलक्ष्य दास कापुरुष उत्पन्न करनेवाला बना रहेगा।

**हितं मनोहारि च दुर्लभं वचः ।**

 यह एक सुनिश्चित सिद्धान्त है। हितकारी वचनोंका मीठा होना अपनी वैज्ञानिक स्थिति है। इस लोकोक्ति में दुर्लभका अर्थ असंभव है। इस लिये है कि भ्रान्त पथके अवरोधक उद्बोधक हितकारी वचनोंका कर्णकटु तथा गात्रदाहक होना न केवलअनिवार्य है प्रत्युत आवश्यक भी है । यदि कोई वक्ता या लेखक हितकारी वचनोंकी कटुताको घटा देना चाहता है, तो उससे उस वचनकी भ्रान्तपथ रोधकता तथा उद्बोधकता भी घटे विना

रहती। तब उसे अपने वचनोंमें से ये दोनों अंश घटा देने पड़ते हैं। ऐसी स्थिति में श्रोता तथा पाठकोंके मनसे कटु आलोचना सुनने तथा पढनेका धीरज होना उनके सौभाग्य तथा उनकी वर्धिष्णुताका चिन्ह माना जायगा।

**अप्रियस्य च पथ्यस्य वक्ता श्रोता च दुर्लभः॥**

 अप्रिय पथ्य कहने और सुननेवाले दोनों ही दुर्लभ होते हैं। हितकारी कटु आलोचना सुनना जैसे किसी एक व्यक्ति के लिये हितकारी तथा कल्याणकारी है इसी प्रकार वह समाज, राष्ट्र तथा राज्यसंस्था के लिये भी तो कल्याणकारी है।

**कडवी औषध बिन पिये मिटे न तनका ताप।  
हितकी कडवी विन सुने मिटे न मनका पाप ॥**

 कौन नहीं जानता कि उत्पथमें जानेवाली शक्तियोंके दूषित प्रवाहोंको रोक देने के लिये प्रयुज्यमान उद्धोधन, कर्णकटु तथा गात्रदाहक होते ही हैं रोगियोंको अनिच्छापूर्वक कटु औषध पिलानेवाले सद्यों या अभिभावकों के समान ज्ञानपूर्वक या अज्ञानपूर्वक समाजका अहित करनेवालों के कटु सत्य सुना कर उनकी विपरीत प्रवृत्तियोंको रोकना और उन्हें कर्तव्यकासच्चा मार्ग सुझाना समाजके निष्ठावान सेवकोंका अनिवार्य कर्तव्य।कटु हित कहनेवालेको यही भावना होती है कि अहितकोहिन समझ बैठनेवालोंके न चाहने पर भी उनको मोहनिद्रा भंग करके लिये उन्हें झकझोर कर उठा दिया जाय और उन्हें मोहनिद्रा त्यागनेके लिये विवश कर डालनेवाली परिस्थिति उत्पन्न कर दी जाय ।

**अपृष्टोऽपि हितं ब्रूयात् यस्य नेच्छेत् पराभवम् ।**

 मनुष्य जिसे पराभूत होता देखना न चाहे, उसके बिना पूछे भी उसे हितकी बात सुझाना उसके हितचिन्तकों का अनिवार्य अत्याज्य कर्तव्य हो जाता है। किसीके हितचिन्तकोंका उसकी भ्रान्त प्रवृत्तियोंको न रोक कर

उदासीन रह जाना उससे शत्रुता करना है। निद्रितोंको असह्यप्रतीत होनेवाली जागरण प्रेरणाओंके समान मोहनिद्राओं में अचेतन पड़े हुए व्यक्तियों, समाज या राज्यसंस्थाओं की भ्रान्त प्रवृत्तियोंकी आलोचनाओं से इन्हें अपनी मोहनिद्रा भंग किये जानेका असह्यप्रतीत होना स्वाभाविक है। मोहरजनीमें भी तो एक प्रकारका तामस सुख या सुखभ्रान्ति रहती है। वह सुखभ्रान्ति कल्याणकारी यथार्थ सुखको ढके रहती है। सच्ची आलोचनामें सदा ही असन्मार्ग छुडाने तथा सन्मार्ग ग्रहण कराने की भावना होती है। उन्नतिशील लोग अपनी आलोचनासे अपना धीरज खोकर घबरा नहीं जाते। प्रत्युत वे हितकर्ता विरोधी पक्षका निम्न शब्दों में स्वागत करते हैं।

**जीवन्तु मे शत्रुगणाः सदैव येषां प्रसादात् सुविचक्षणोऽहम्।  
यदा यदा मे विकृतिंभजन्ते तदा तदा मां प्रतिबोधयन्ति॥**

 मेरे उद्देश्य या नीतिकी त्रुटि दिखानेवाला मेरा वह समालोचक शत्रुपक्ष सदा बना रहे जिसकी कटु आलोचनासे सदा सतर्क रहनेके लिये विवश हो जानेवाला मैंसुचतुर निर्दोष बन गया हूं। यह पक्ष जब मेरी त्रुटि देखता है तभी मुझे अपनी भूल सुधारने के लिये सावधान कर देता है।

 संसारका अनुभव है कि कोई भी संस्था शत्रुवेशी सच्चे समालोचकोंके बिना निर्दोष रूपसे काम नहीं कर सकती।सच्ची आलोचनाओंसे लाभ ठाने वाले लोग कटु हितवादीके गुणग्राही और कृतज्ञ हो जाते हैं। इसी लिये आर्य चाणक्यने अपने अर्थशास्त्र (१ – ७) में कहा है।

**मर्यादां स्थापयेत् आचार्यानमात्यान् वा य  
एनमपायस्थानेभ्यो वारयेयुः प्रमाद्यन्तमभितुदेयुः।**

 राजालोग किन्हीं ऐसे विद्यावृद्ध, वयोवृद्ध तपोवृद्ध अनुभववृद्ध, सत्करणीय विद्वानोंको अपने लिये अनुल्लंघनीय सीमा बना कर अपने पास रखें जो इसे प्रमाद न करने दें प्रत्युत प्रमाद करनेसे अधिकारपूर्वक टोकेंऔर रोकें।

 राष्ट्रकल्याण इसीमें होता है कि समाजका हित कर सकनेवाली दैवी शक्तियोंको ही राज्याधिकार मिले । परन्तु समाजके दुर्भाग्य से सदा ऐसा नहीं होता। जनमतकी अनुबुद्धतासे बहुधा व्याबहारिक रूपमें समाजके शत्रुता करनेवाली वावदूक वार्ताबिक्रयी, मक्कार, प्रतारक, आसुरी शक्तियेंराज्याधिकार पा जाती हैं। राज्याधिकार पा जानेवाली आसुरी शक्तियें मोहनिद्राके कारण अहितको हित समझ बैठनेवाले भ्रमिष्ठ लोकमतकी मोहान्धतासे अनुचित लाभ उठा उठा कर समाजकी प्राणशक्तिका शोषण करने लगती हैं \। समाज तथा राजशक्ति दोनोंके मोहान्ध बन जानेके विकराल कालमें राज्यसंस्था के निर्माता मोहनिद्रासे अभिभूत समानके कानोंको हितोपदेश सुनाना विचारधर्मी सेवकोंका ऐसा अनिवार्य कर्तव्य बनकर उनके सामने आ खड़ा होता है जिससे वे अपनेको रोक ही नहीं सकते। तब उन्हें समाज तथा राज्यशक्ति दोनोंके मोहनिद्राभिभूत जड मस्तिष्कोंपर तीव्रज्ञानाकुंशके उद्बोधक प्रहार करने पड़ते हैं। ऐसे विकट समयोंपर विष्णुशर्माकेशब्दों में—

**जनपदहितकर्ता त्यज्यते पार्थिवेन्द्रैः।**

 राजरश्मि पकडे रहनेवाले लोग नहीं चाहते कि जनता स्वाधिकार रक्षाके लिये स्वयं उद्बुद्ध हो या कोई अन्य उसे उद्बुद्ध करे। बृहदारण्यकमें भी इसीके समान रोचक वर्णन आया है।

**तस्मादेषां तन्न प्रियं यदेतन्मनुष्या विद्युः।**

 यह देवताओंको प्रिय प्रतीत नहीं होता कि मनुष्योंको आत्मबोध हो जाय। जैसे देवताओंकी जीविका (इन्द्रियोंकी विषयकण्डूतिपूर्तिस्पृहा) अनुबुद्ध लोगोंके ही सहारेसे चलती है इसी प्रकार सुषुप्त लोकमत स्वार्थी राज्याधिकारियों के स्वार्थका क्षेत्र हो ही जाता है। लोकमतके जाग उठनेपर तो राज्याधिकारियोकी मिथ्या प्रतिष्ठाका धूलमें मिला दिया जाना अनिवार्य होजाता है। इसलिए जनजागरणकी सेवाको अपनानेवालों को आसुरी राजशक्तिका रोषपात्र बन ही जाना पड़ता है। वह उनके भाषण तथा लेखनके

प्रचारमें बाधा उपस्थित करने में अपना हित समझनेकी भूल कर बैठती है। संसारमें राजशक्तिका दुरुपयोग करनेवाले समाजशत्रु सदासे होते आरहे हैं। आर्य चाणक्यने ढाई सहस्र वर्ष पूर्व ज्वालामयी भाषा में सशरीर विद्यमान रहकर तत्कालीन भारतवासियोंकी मनोदशाको भारतकीशतधा विच्छिन्नाराजशक्तिका दुरुपयोग करनेवाले समाजके शत्रुओंके विषैले प्रभावसे मुक्त करनेका जगप्रसिद्ध महान् अभिनय करा दिखाया था और इस देशसेवात्मक यज्ञकी पूर्ति के लिए उसमें देशद्रोहियोंकी चुन चुनकर आहुति दी थी।

**उपरि करवालधाराकाराः क्रूरा भुजङ्गमपुङ्गवाः।  
अन्तः साक्षाद् दाक्षादीक्षागुरवो जयन्ति केऽपि जनाः॥**

 कुछ उदारकर्मी लोग ऊपरसे देखनेमें तो विषधर सर्प तथा असिधाराकी लपलपाती कठोर आकृतिके समान महा क्रूर बनकर रहते हैं परन्तु इम लोगोंका अन्तरात्मा लोक हितके माधुर्य में इतना पगा रहता है मानों इन्होंने द्राक्षाओंसे माधुर्यकी दीक्षा ले रक्खी हो। कर्मके तो कठोर परन्तु हृदयके मधुर विराटकर्मी लोग संसार में अति न्यून होते हैं। आर्य चाणक्य इसी प्रकारके लोगोंमैंसे थे। आज हमारे राष्ट्रको राजनीति विशारद सुचतुर वैद्यकी गम्भीरतम आवश्यकता है। इसलिए है कि आज भारतवासी आसुरी प्रभाव में आकर अहितको हित समझ कर मोहनिद्रासे अभिभूत हुआ पड़ा है। इस विकराल स्थिति यह हमारा सौभाग्य है कि चाणक्यकी दुग्धकुम्भी ज्वालामयी भाषा में लिपिबद्ध राजचरित्र तथा राष्ट्रचरित्रका निर्माता चाणक्यसूत्र उनका प्रतिनिधित्व करनेके लिये आज भी हमारे पास है। इन सूत्रोंका प्रत्येक शब्द सुन्दर मणिमुक्तागर्भित सुगम्भीर भावसागरका वहन कर रहा है। पाठक इस व्याख्याको द्वार बनाकर यत्र तत्र देखेंगे कि इनमें आर्य चाणक्यका अभूतपूर्व राजनैतिक कौशल तथा व्यावहारिकता कूट कूट कर भरी है ।

 चाणक्य के दूरदर्शी उदार मनमें राज्यव्यवस्था तथा राष्ट्रचरित्र निर्माणके सम्बन्ध में जितनी सुधारक योजनायें थी वे सब संक्षेपसे इनमें सन्निहित हैं।

इन सूत्रोंका प्रत्येक शब्द चाणक्य के हृदयस्थ जिस गम्भीर भावसागरका वहन कर रहा है, हमें इस व्याख्या में उनके हृदयकी उस राजनीतिविशारद ध्वनिको अपने पाठकोंतक पहुंचा देनेके कर्तव्यसे विवश होकर कहीं कहीं भ्रान्तिशून्य विकल्पहीन अत्याज्य तीव्र भाषाके प्रयोग के द्वारा देशके अभिमत असत्योंपर कषाघात करके विश्वकल्याणकारी सत्यको प्रकाश में लान पडा है। इस कर्तव्यमयी विवश स्थिति में इस भाष्य के इस कषाघात के समाजके यथार्थ हितकी ओर से आंख मोचकर बैठे हुए कुछ लोगोंको कटु तथा दाहक प्रतीत होने की पूरी सम्भावना है। हम इसके लिये अपने पाठकोंसे विनयपूर्वक लेखनीके प्रेरक भावोंको समझनेको प्रार्थना करते हैं परन्तु साथ ही यह विश्वास हमारी लेखनीका वर्णनातीत सहारा भी बना हुआ है कि हमारी भाषाको समाजसेवक सुधी पाठकोंके मार्मिक भावको व्यक्त करनेवाली चाणक्य हृदयकी प्रतिध्वनि होने का गौरव प्राप्त है। इस किये इसके देशभक्त भारतीय समाजके लिये श्रवणमधुर हृदयग्राही तथा अनुमोदनीय होनेमें लेशमात्र भी सन्देह नहीं है। अन्तमें हम निम्न दो लोकोक्तियोंके साथ अपना प्रास्ताविक समाप्त करते हैं-

**पुरुषाः सुलभा राजन् सततं प्रियवादिनः।  
अप्रियस्य च पथ्यस्य वक्ता श्रोता च दुर्लभः॥ १ ॥  
ये नाम केचिदिह नः प्रथयन्त्यवज्ञां  
जानन्ति ते किमपि तान् प्रति नैष यत्नः॥  
उत्पत्स्यते तु मम कोऽपि समानधर्मा  
कालो ह्ययं निरवधिर्विपुला च पृथ्वी॥ २ ॥**

 राजन् सदा मुखपर मीठी बात बनानेवाले पुरुष तो सर्वत्र मिल जाते हैं परन्तु अप्रिय पथ्यको कहनेवाले और सुननेवाले दोनों ही दुर्लभ होते हैं। जो लोग हमारी इस रचनाको अवज्ञाकी दृष्टि से देखते हैं उनका दृष्टिकोण दूसरा है। उनके लिए यह ग्रन्थ नहीं रचा जा रहा है। यह ग्रन्थ उनके लिये रचा गया है जो संसारमें हमारे जैसे विचारोंको लेकर जन्म लेरहे

है या लेंगे। निराशाका कोई कारण नहीं है, काल अनन्त है, पृथ्वी अति विस्तीर्ण है। कभी कहीं कोई तो हमारी बात सुनेगा ही।

**चाणक्य के ग्रन्थ**

 १–लघुचाणक्य १०८ श्लोक, २ – वृद्धचाणक्य २५० श्लोक, ३–चाणक्य नीतिदर्पण ३४८ श्लोक, ४ –चाणक्य राजनीतिशास्त्र प्रायः १००० लोक, ५–कौटलीय अर्थशास्त्र ६००० श्लोक परिमाणम्रन्थ, ६–चाणक्यसूत्र ५७१ सूत्र \।

**चाणक्यसूत्रोंकी प्रामाणिकता के संबन्ध में—**

 इस व्याख्या में १९१९ ई० में मैसूर विश्वविद्यालय से प्रकाशित कौटलीय अर्थशास्त्र के अन्त में मुद्रित सूत्रों कई अपार्थक सूत्रोंके होते उन्होंके सबसे अधिक प्रचारित होने के कारण उन्हीं की ५७१ संख्याको प्रामाणिक मान लिया गया है। इसमें अन्यत्र उपलब्ध सूत्रान्तर तथा पाठान्तरोका भी पूर्ण संकलन किया है। इस टीकामेंमैसूर मुद्रित ५७१ सूत्रों से ४६ सूत्र अधिक हैं। उपलब्ध पाठभेद भी सब दिये हैं जो लगभग २५७ हैं। पाठभेद सुभीतेकी दृष्टि से कहीं तो कोष्ठकों में तथा कहाँ पाठान्तर शब्द के साथ दिये गये हैं। बहुत से पाठान्तर मूलसूत्रोंसे अधिक युक्ति संगत हैं । कहीं कहीं मूलसूत्र अपार्थक प्रतीत हो रहे हैं और पाठान्तर उचित हैं। हुन सब तथ्यों का उल्लेख टीकामें यथास्थान किया गया है । ४६ अधिक सूत्र तथा महत्वपूर्ण पाठभेदोंकी व्याख्या की गई है। साधारण पाठभेद अव्याख्यात छोड दिये गये हैं। अधिक सूत्र तथा पाठान्तरोको स्वतंत्र संख्या न देकर ५७१ संख्या में ही अन्तर्युक्त कर दिया गया है। यह इस दृष्टि से किया गया है कि पाठकोंको प्रचलित सूत्रसंख्यानुसार सूत्र ढूंढने में कठिनाई न हो। ये अधिक सूत्र तथा पाठ भेद श्री प. ईश्वरचन्द्र शर्मा शास्त्री, वेदान्तभूषण के १९३१ में कलकत्सेसे मुद्रित संस्कृत व्याख्या युक्त चाणक्यसूत्रोंसे लिये गये हैं ।

 उनके लेखानुसार उन्हें इन सूत्रको चार आदर्श प्रति मिली थीं । उन्होंने उन्हींसे मूल सूत्रों तथा पाठभेदोंका संकलन किया है। किस प्रतिसे कौनसा पाठभेद लिया इस विषय में उनकी लेखनी मौन है । कल्पना होती है मानना चाहिये कि उन्होंने चारोंसे ही पाठभेद लिये हैं।चारोंमेंसे कौनसीको मुख्य रखकर व्याख्या में सूत्रसंख्या दी है यह निर्देश भी उनकी लेखनी नहीं कर रही है। उनको मिली चारों प्रति निम्न प्रकार है— (१) कालिकटनिवासी श्री गोविन्द शास्त्री से प्राप्त, (२) अनन्त शयनम् यन्त्रालय में मुद्रित, (३) मैसूर राजकीय संग्रहालय के अध्यक्ष भार श्री महादेव शास्त्रीसे प्राप्त (४) मैसूर राजकीय मुद्रणालयमें द्वितीया वृत्तिके रूप में १९२९ ख्रिष्टशब्द में मुद्रित कौटलीय अर्थशास्त्र के अन्त में संलग्न।

 उन्होंने जिस प्रतिको मुख्य मानकर व्याख्या की है उसमें इन सूत्रको ६ अध्यायों में विभक्त किया है। उनकी व्याख्याधार पतिके अनुसार चाणक्यसूत्रों की संख्या ५९९ है। अर्थात् प्रथमाध्याय में १००+ द्वितीय में ११६+ तृतीय में ७९+ चतुर्थ में १०८+पंचममें ११३+ षष्टर्मे ८३ = संकलन ५९९। इस टीकार्मे सूत्रोंको दी हुई ५७१ संख्या के अनुसार उनके अध्यायोंका स्थान निम्न है—१०१ सूत्रपर प्रथम, २१३ पर द्वितीय, २९० पर तृतीय, ३९२ पर चतुर्थ, ५०२ पर पंचम, तथा ५७१ पर षष्ठ अध्याय समाप्त होता है। परन्तु इस अध्याय विभागका कोई उचित आधार प्रतीत नहीं होता ।

 इन सूत्रों में विषयक्रम तथा अर्थसंगति दोनोंका प्रायः अभाव है। इनमें सूत्रकारने राजचरित्र निर्माण के साथ राष्ट्रचरित्र निर्माणको प्रेरणा देनेकी दृष्टि से मनमें समय समयपर आनेवाली विचारतरंगोंका ज्यों का त्यों संकलन किया प्रतीत होता है। संभावना है कि उन्हें इनको विषयानु सारिता देनेका भवसर नहीं मिल पाया। इनमें राजनीति, सामान्यनीति, समाजधर्म, अपस्यविनय, आदि विषयका विप्रकीर्ण वर्णन हुआ है ।

 इनमें से अव्याख्यात छोडे हुए ग्यारह सूत्रोंकी कुरुचिपूर्णता नीतिविगर्हितता, समाजघातकता, अप्रासंगिकता तथा युक्तिहीनता अत्यन्त स्पष्ट है \। इनकी व्याख्याको समाजके आदर्श ज्ञानी गुरु विश्वमानवके मनोराज्य के एकत्र सम्राट् ऋषि चाणक्य के पवित्र हृदयके निःश्वास अमृतवर्षी ज्ञानभंडार में सम्मिलित करके इस भाषाके कलेवरको कालिमा लिप्स करने के लिये लेखनी उद्यत ही नहीं हुई । केवल मूल ग्रन्थके प्रचलित रूपतया संख्याको अक्षुण्ण रखनेकी दृष्टि से सूत्रोंके मूल रूपका बहिष्कार उचित नहीं माना गया । विश्वास है कि इस व्याख्या त्यागसे भाष्य में पूर्णाङ्गता भाई है प्रत्येक प्रकारके पाठकको दृष्टि से पठन पाठनके दोषोंको दूर रखना ही भाष्यकी पूर्णाङ्गता मानी गई है।

**कृतज्ञता–प्रकाश**

 गुरुकुल महाविद्यालय ज्वालापुर के प्रमुख अध्यापक श्री प. छेदी प्रसादजी व्याकरणाचार्य तथा वहीं के मेरे सब्रह्मचारी श्री प. उदयवीरजी शास्त्री, न्यायसांख्य योगतीर्थ इस व्याख्याको सुनकर कई उपयोगी सम्मतियों से इसकी शोभा वृद्धि में सहायक बने हैं। वाराणसीके श्री विश्वनाथ पुस्तकालय के अध्यक्ष श्रीकृष्णपन्तजी, साहित्याचार्य ने उपयोग के लिये श्री ईश्वरचन्द्र शर्मा, शास्त्री वेदान्तभूषणकी सारार्थबोधनी टीका देकर अनुगृहीत किया। वे परम धन्यवाद के पात्र हैं ।

**साहित्यचर्चा**

 लगभग पच्चीस वर्ष बीत रहे हैं बुद्धिसेवाश्रम के बालकोंमें विचारशक्तिको जगाने के उद्देश्य से ब्रह्मविद्यामन्यमाला नामसे सर्वथा नवीन शैलीसे पाठ्यग्रन्थोंकी रचना की गई थी। उसमेंसे भारतकी अध्यात्ममूलक संस्कृति अर्थात् जाग्रत जीवन, सिद्धान्तसार, बालप्रश्नोतरी, बोधसार, पंचदशी, मनुष्यजीवनका लक्ष्य, गीतापरिशीलन, नारदभक्तिसूत्र, भारतीय संस्कृतिके अनुसार भारतीय संविधान की रूपरेखा तथा वर्तमान विधानकी प्रजा-

तन्त्रिक आलोचना, शतश्लोकी, दशश्लोकी वाक्यसुधा तथा बालगीत मुद्रित हो चुके हैं। ईश्वरभक्ति, आदर्श परिवार (सन्तानपालनकी योग्य विधि), शिक्षकों का मार्गदर्शक (आदर्श पाठशालाओं की योजना) ग्रामसुधार (प्रार्मोको स्वतंत्र राष्ट्रोंका रूप देने की योजना), बालजागरण, बालोद्वोधन, जीवनसूत्र, भावसागर, समाजवाद, बेकारी डरें क्यों? व्यवहारशास्त्र, भक्ति आदि स्वतंत्र ग्रन्थ अमुद्रित अवस्था में योग्य प्रकाशकोंकी प्रतीक्षा कर रहे हैं ।

 इसके अतिरिक्त उपदेशसाहत्री, गौडपादकारिका सनस्सुजातवाद, अध्याlत्मपटल, विवेकचूडामणि, सर्ववेदान्तसिद्धान्तसारसंग्रह, प्रबोधसुधाकर श्री आद्य शंकराचार्य के समस्त प्रकरण ग्रन्थ वेदान्तस्तोत्र, योगदर्शन (श्री सदाशिवेन्द्र सरस्वतीकी टीकाका हिन्दी रूपान्तर), पंचीकरण, पंचीकरणवार्तिक (श्री सुरेश्वराचार्यकृत), गीता गुटका आदिका भाष्य भी निम्न पते पर योग्य प्रकाशकोंको विना पारिश्रमिक देने के लिये प्रस्तुत हैं-

<MISSING_FIG href="../books_images/U-IMG-1698655828Screenshot2023-10-30142014.png"/>

ॐ

**चाणक्यसूत्राणि ।**

<MISSING_FIG href="../books_images/U-IMG-1697302050Screenshot2023-10-14221651.png"/>

( सुखका मूल )

**सुखस्य मूलं धर्मः ॥१॥**

 धर्म ( नीतिया मानवोचित कर्तव्यका पालन ) सुखका मूल है।

 विवरण —जगत् (समाज) का धारण या पालन करनेवाली नीतिमत्ता या कर्तव्यपालन ही मनुष्यका धर्म है। धर्म (नीति) ने ही समस्त जगत्को धारण कर रखा है। नहीं तो वह कभीका लड-झगडकर नष्ट हो गया होता । अधर्म आपातदृष्टि से सुखका मूल दीखनेपर भी दुःखका मूल है । धर्मपालनसे दुःखदायी पापको संभावनायें नष्ट हो जाती हैं। मानसिक अभ्युत्थान और ऐहिक अभ्युदय दोनोंको समानरूप से साथ-साथ सिद्ध करनेवाली नीति “धर्म” कहती है । इस लिये जो लोग राज्याधिकार लेना और उससे सुख अर्थात् दोनों प्रकारका अभ्युदय पाना चाहें वे सावधान हो जायें और उससे भी पहले धर्म ( नीतिमत्ता) को अपनायें \। नीतिका अनुसरण किये बिना मनुष्यको मानसिक अभ्युत्थानमूलक सच्चा सुख प्राप्त नहीं हो सकता । मानसिक अभ्युत्थानमूलक सुख ही सुख है । मानसिक पतनसे मिलनेवाला सुख सुख न होकर सुखभ्रम या अनन्त दुःखजाल ही है।

पुस्तकान्तर में इससे प्रथम यह स्वतंत्र सूत्र उपलब्ध है ।  
**सा श्रीर्वोऽव्यात्॥**

 **वह परमसम्पत्तिदात्री ऐश्वर्यकी अधिष्ठात्री देवता राज्यश्री आप राज्याधिकारियोंको सुमति देकर रक्षा करे ।**

 विवरण—राज्यश्री आप लोगों के पास आकर आपको श्रीमदमत्त न बनाकर, समाजसेवा के सर्वोत्तम क्षेत्र राज्यसंस्थाका सुचारुरूपसे संचालन करनेकी सुमति प्रदान करे \। आप लोग राज्यको अपने राष्ट्रकी पवित्र धरोहर मानकर इसे राष्ट्रसेवाका तपोवन बनाकर रखें।

(धर्मका मूल)  
**धर्मस्य मूलमर्थः ॥ २ ॥**

** धर्मका मूल अर्थ है ।**

 विवरण—धर्म अर्थात् नीतिमत्ताको सुरक्षित रखनेमें राज्यश्री (अर्थात् सुदृढ सुपरीक्षित सुचिन्तित राज्यव्यवस्था) का महत्वपूर्ण स्थान है । जगत्को धारण करने (जगत्को ऐहिक अभ्युदय तथा मानसिक उत्कर्ष देने) वाली नीतिको राष्ट्र में सुरक्षित रखने में अर्थ अर्थात् राज्यश्री ही मुख्य कारण होती है। राजकोष में दरिद्रता आ जानेपर प्रजा अनीतिको बाढ जाती है। क्योंकि तब राज्यके पास अनीति रोकनेवाला साधन नहीं होता \। राज्यसंस्था जितनी ही संपन्नऔर तेजस्वी होती है, प्रजा उतनी ही नीतिपरायण रहती है। राजकोष में दरिद्रता आजानेपर राष्ट्र व्यवस्था ग्रीष्मकालीन कुनदियोंके समान लुप्त हो जाती है ।

(अर्थका मूल )  
**अर्थस्य मूलं राज्यम् ॥ ३ ॥**

 **राज्य (राज्यकी स्थिरता) ही अर्थ ( धन-धान्यादि संपत्ति या राज्यैश्वर्य ) का मूल (प्रधान कारण) होताहै ।**

 विवरण—राज्य की स्थिरता ही ऐश्वर्यको स्थिर रखनेवाली वस्तु है। ऐश्वर्यहीन राज्य परस्पर व्याहत अव्यावहारिक कल्पना है। राज्य तो हो पर

उसे स्थिर रखनेवाला ऐश्वर्य उसके पास न हो तो राज्य स्थिर नहीं रह पाता \।
राजा और प्रजा दोनों ही अर्थसे ऐहिक अभ्युदयवाले कर्म करके जीवनयात्रा करते हैं। राजाको राष्ट्र, दुर्ग, कुल्या, बांध, सेना, मन्त्री, राजकर्मचारी, शस्त्रास्त्र, रणपोत, अश्व, रथ आदि विविध प्रकारके यान आदि संग्रह करके तथा प्रजाकी रक्षा-शिक्षा भरण-पोषण आदिमें विपुल धनकी आवश्यकता होती है। क्योंकि अर्थागम राज्यके सुप्रबन्धपर ही निर्भर होता हैइस लिये राज्याधिकारी लोग राज्यको सर्वप्रिय बनाकर स्थिर बनाने में प्रमादसे काम न लें।

(राज्यका मूल)  
**राज्यमूलमिन्द्रियजयः ॥ ४ ॥**

 **अपनी इन्द्रियोंपर अपना आधिपत्य प्रतिष्ठित रखना राज्यका (राज्य में राज्यश्री आने और उसके चिरकाल तक ठहरनेका) सबसे मुख्य कारण है ।**

 विवरण—राज्याधिकारियों की स्वेच्छाचारिता, विषयलोलुपता और स्वार्थपरायणता राज्य के लिये हालाहलका काम करती है। जब भोगलोलुप राज्याधिकारी राजशक्तिके दबावसे अपनी व्यक्तिगत भोगेच्छा पूरी करनेके किये प्रजासे धन ऐंठनेवाले बन जाते हैं, तब वह राज्य संस्था प्रजाके अनुमोदनसे वंचित होकर नष्ट होजाती है। राज्य संस्थाको प्रजाका हार्दिक अनुमोदन मिलते रहनेके लिये राज्याधिकारियों में स्वेच्छाचारिता नहीं आनीचाहिये। वे अपनी स्वेच्छाचारितापर पूरा अंकुश रखें तब हीकिसी राज्यका सुरक्षित रह सकता है \। राष्ट्र में राज्यश्रीको सुरक्षित रखने के लिये राज्यके प्रत्येक कर्मचारीका इन्द्रियविजयी सन्त महात्मा होना अनिवार्य रूपसे आवश्यक है। इतिहास साक्षी है कि जब जब राज्याधिकारियों की स्वेच्छाचारिता नहीं रोकी गई, तब तब राजाओंके ऐश्वर्य प्रकुपित प्रजाके द्वारा अनेकों बार धूलमें मिलाये जा चुके हैं। जबतक राज्याधिकारी लोग अपनी इन्द्रियोंको संयत रखना अपना पवित्र कर्तव्य नहीं मान लेते, तबतक

वे राज्यसंस्थाको कभी सुरक्षित नहीं रख सकते। इन्द्रियोंपर विजय न पानेवाले राज्याधिकारी लोग जनताको राज्यका शत्रु बना लेते हैं। अवशेन्द्रिय राजकर्मचारियोंकी भूले, स्नान करके अपने ही ऊपर धूल फेंकनेवाले हाथी के समान राज्य संस्थाको मलीमस बना देनेवाली होती है \। विषयलोभी राजकर्मचारियोंकी भूले अपनी राज्यसंस्थाको अपयश दिलानेवाली, उसे अश्रद्धेय तथा घृणास्पद बना डालनेवाली होती है ।

 पाठान्तर —राज्यस्य मूलमिन्द्रियजयः ।  

(इन्द्रियजयका मूल)  
**इन्द्रियजयस्य मूलं विनयः ॥५॥**

** विनय ही इन्द्रियोंपर विजय पानेका मुख्य साधन है ।**

 विवरण—विनीतोंकी संगतमें रहकर उनसे शासनसम्बन्धी सत्यासत्यका विचार सीखकर सत्यको पहचानकर, सत्यके माधुर्य से मधुमय होकर, अहंकार त्यागकर सत्यके बोझके नीचे दबकर नम्र हो जाना विनय अर्थात् सत्याधीन होजाना है। पात्रापात्रपरिचय, व्यवहारकुशलता, सुशीलता, शिष्टाचार सहिष्णुता उचितज्ञता, न्यायान्यायबोध तथा कार्याकार्यविवेक आदि सब विनयके ही व्यावहारिक रूप हैं ।

 विनयी मनुष्यकी इन्द्रियां उसकी सुविचारित स्पष्ट आज्ञाले बिना संसारमें कहीं एक पैर भी नहीं डालतीं। उसकी इन्द्रियों के पैरोंमें शमकी वह भारी श्रृंखला पड़ी रहती है जो उन्हें कुमार्ग में जाने ही नहीं देती। नम्रता सुशीलता आदि सब विनीत मनके धर्म हैं। मनके धर्मपरायण होते ही इन्द्रियां अपने आप विजित हो जाती अर्थात् विजित मनके प्रति आत्मसमर्पण करके रहने लगती हैं। विनयी मानव अपनी स्थिरता तथा धीरताके प्रभाव से अपनी इन्द्रियोंपर वशीकार पाकर रहता है। अविनीत मनुष्य अविमृश्यकारी होता है। उसकी इन्द्रियां प्रत्येक समय उसे अधिकारहीन

तथा अनुचित भोगोंके लिये उत्तेजित करती रहती हैं \। राज्याधिकारी लोग अपने विनयसे ही राष्ट्र के लोकमतको वश में रख सकते हैं । इतिहास बताता है कि बहुत से राजा लोग अविनयसे ऐश्वर्यसहित ध्वस्त हो चुके हैं। इसके विपरीत बहुत से लोग विनयके कारण झोंपडोंके निवासी होकर भी राज्य पाकर गये हैं। इसलिये राज्याधिकारी लोग पवित्र ज्ञानवृद्धों की संगत किया करें और उनसे विनय सीखकर विनीत बनें । यदि वे विनीत नहीं बनेंगे तो वे मस्तकसे मालाको उतार फेंकनेवाले मस्त हाथी के समान राज्यश्रीको नष्ट-भ्रष्ट कर डालेंगे। विनयके विना उनकी स्वेच्छाचारिता रुकना असंभव है और उसके रहते हुए उनका राज्य खो बैठना सुनिश्चित है ।

(विनयका मूल)  
**विनयस्य मूलं वृद्धोपसेवा ॥ ५॥**

 **ज्ञानवृद्रों की सेवा विनयका मूल है ।**

 विवरण—विनय अर्थात् नैतिकता, नम्रता, उचितज्ञता, शासनकुशलता, आदि रूपोंवाली सत्यरूपी स्थिर संपत्ति अनुभवी ज्ञानवृद्ध लोगोंकी सेवा में श्रद्धापूर्वक बार बार ज्ञानार्थी रूप में उपस्थित होते रहने से ही प्राप्त होता है। मनुष्यको ज्ञानवृद्धोंके सत्संगसे सत्यरूपी स्थिर धन प्राप्त होजाता है ! मनुष्य विद्या, तपस्या और अनुभवसे ज्ञानवृद्ध बनता है। ज्ञानवृद्धोंके पासजाकर उनकी योग्य परिचर्या करते हुए जिज्ञासु या शुश्रूषुबने रहना वृद्ध सेवा कहाती है। ज्ञानवृद्धोंके पास बार बार जाते रहने से उनको विद्या, तपस्या तथा उनके दीर्घकालीन अनुभवोंसे लाभ उठानेका अवसर मिलजाता है। ज्ञानवृद्ध लोग पात्रसे बाहर बहना त्यागकर भंडार में आ जानेवाली शरत्कालीन नदियोंके समान मर्यादापालक तथा कार्याकार्यविवेक संपन्न होते हैं। दण्डनीति तथा व्यवहारकुशलताके पाठ ऐसे ज्ञानवृद्धोंसे ही सीखे जा सकते हैं। ज्ञानवृद्धोंकी सेवासे विनीत राजा ही प्रजाको विनय पाठ सिखा सकता है और राज्य भोग सकता है।

(शासन–कुशलता सीखनेका साधन)  
**वृद्धसेवाया विज्ञानम् ॥७॥**

 **विजिगीषु मनुष्य वृद्धोंको सेवासे व्यवहार कुशलता या कर्तव्याकर्तव्य पहचानना सीखे।**

 विवरण —विज्ञान अर्थात् ज्ञानकी परिपक्वावस्था अर्थात् यथार्थ ज्ञानकी प्राप्ति किंवा अपने ज्ञानको व्यवहारभूमिमें ला खडा करनेकी कला अर्थात् कार्यकुशलता या कर्तव्याकर्तव्यका समुचित परिचय तब प्राप्त है, जब मनुष्य आग्रह और श्रद्धासे ज्ञानवृद्धोंके पास निरन्तर उठता बैठता रहता, उनके वातावरणका अंग बनकर रहता, उन्हें अपनी भूलें बताने और उनपर निःशंक टोकते रहने का अप्रतिहत असीम अधिकार देकर रखता है। ज्ञानवृद्धोंकीश्रद्धामयीसेवासे जहां विनय प्राप्त होता है वहां विज्ञान अर्थात् कार्यकुशलता भी आ जाती है।

**न सा सभा यत्र न सन्ति वृद्धा  
न ते वृद्धा ये न वदन्ति धर्मम्।  
नासौ धर्मा यत्र न सत्यमस्ति  
न तत्सत्यं यच्छलेनाभ्युपेतम्॥**

 जिन सभाओं या समाजों में अनुभवी वृद्ध न होकर अवृद्धसेवी तथा अनुभवहीन लोग भर लिये जाते या उन्हींका बोलबाला हो जाता है, वे सभायें सभा, और वे समाज सभ्य समाज नहीं कहे जा सकते । वे वृद्ध वृद्ध नहीं होते, जो (आत्मविक्रय करके, दलगत राजनीतिके भाग \[पुरजे\] बनकर अपनी स्वार्थकलुषित महत्वाकांक्षा परितृप्त करनेकी दुरभिसंधिसे, व्यवस्थापरिषदों में व्यवस्थानिर्माता और सामाजिक विवाद प्रसंगों में निर्णायक बनकर जा तो बैठते हैं परन्तु) धर्म या न्यायकी बात मुँहपर नहीं ला सकते । (जो धर्मके निःशंक वक्ता नहीं होते, वे किसी भी प्रकार वृद्ध विद्वान् या विवेकी नहीं कहे जा सकते) वह धर्म धर्म नहीं है, जिसमें

सत्य नहीं है, (अर्थात् जिस धर्ममें मनुष्यको अन्तरात्मा नहीं बोल रही है, जिसे मनुष्य किसी संसारी प्रभाव में आकर ऊपरवाले मनसे कहता है वह धर्म नहीं होता) वह सत्य सत्य नहीं है, जिसमें छलका मिश्रण होता है (और जिसमें बातोंको तोड-मरोडकर घुमा-फिराकर कहा जाता है।)

(योग्य शासक बननेकी विधि)

**विज्ञानेनात्मानं संपादयेत् ॥ ८ ॥**

 राज्याभिलाषी लोग विज्ञान (व्यवहारकुशलता या कर्तव्याकर्तव्यका परिचय) प्राप्त करके (अर्थात् सत्यको व्यवहार भूमिमें लाकर या अपने व्यवहारको परमार्थका रूप देकर) अपने आपको योग्य शासक बनायें ।

 विवरण—आदर्शशासक तथा चतुरशासक बनना राज्याभिलाषियोंका सबसे मुख्य कर्तव्य है। अपनेको ऐसा बनाना राज्योपार्जनसे भी अधिक महत्वका काम है। बिल्लोक भारसे टूटे लीं छींकेकेसमान राज्य तो अयोग्य लोगोंको भी मिल जाता है, परन्तु चतुर आदर्शशासक बनना उससे कहीं अधिक महत्व रखता है। इसलिये शासकीय विभाग में जाने के इच्छुक लोग शासन विभाग को अपने स्वार्थसाधनका क्षेत्र न समझकर उसमें सेवाभाव से जायें। वे शासकीय योग्यता सम्पादन के महत्वपूर्ण काममें प्रमाद न करें। यदि वे इसमें प्रमाद करेंगे तो न तो स्वयं कहींके रहेंगे और न राज्यसत्ताको स्थिर रहने देंगे।

 यदि राजकीय विभागोंमें जानेवाले लोग जितेन्द्रियताको अपना आदर्श बना लें, योग्य बनें, अपने आपको प्रजाके सामने अनुकरणीय चरित, आदर्श पुरुषके रूप में रखें, तो अनुकरणमार्गी संसार राजचरित्रका अनुसरण करके धर्मारूढहो जाय और तब दुश्चारित्र्य देशसे स्वयमेव निर्वासित हो जाय। राज्याधिकारी लोगोंके धर्मको पालने लगनेपर प्रजामें अपने आप धर्मकीरक्षा होने लगती है। भारतमें ठीक ही कहा है—

**आत्मानमात्मना रक्षन् चरिष्यामि विशांपते।**

 मैंअपने विज्ञानी विवेकी मनसे अपनी रोक-थाम करता हुआ राज्यव्यवहार चलाया करूंगा।

(आत्मविजयी)

**सम्पादितात्मा जितात्मा भवति ॥ ९ ॥**

** शासकोचित सत्य व्यवहार करना सीख लेनेवाला ही जितेन्द्रिय हो सकता है ।**

 विवरण—मनुष्यको सत्यनिष्ठा या कर्तव्यपरायणता ही उसकी जितात्मता या जितेन्द्रियता होती है। मनुष्य के अन्तरात्माकी प्रसन्नता निर्मलता स्वच्छता या निष्कामता हो उसकी जितात्मता है। जितात्मा होना ही संसार विजय है। नीति तथा विज्ञानसे युक्त मानवको संपादितात्मा कहा गया है सत्य ही नीतिका सार या सर्वस्व है। सत्यके विना मनुष्यका आत्मविकास नहीं होता । सत्यदर्शनके विना समस्त प्रजावर्ग में राज्याधिकारियोंकी वह आत्मबुद्धि (अर्थात् समस्त प्रजावर्गको अपना ही रूप देखनेकी वह उदात्त भावना) नहीं हो सकती जो एक अच्छा लोककल्याणी राज्य चलानेवाले राजाओं या राज्याधिकारियोंकी अनिवार्य आवश्यकता है। जितात्मका अर्थ सुपरिष्कृत मन तथा सुपरिष्कृत इन्द्रियोंवाला बनजाना है। जितात्मा मानव न्यायान्यायविवेक करके अपनी क्षुद्र प्रवृत्तियोंको, विषकोअपने गले में ही रोक रखनेवाले विषकण्ठ महादेव के समान कभी न उभरने देनेके लिये अपने मानसमें दाबकर बैठ जाता और स्वभाव से प्रजाका पूज्य, आदरणीय तथा श्रद्धेय बन जाता है। राजाको प्रजाकी दृष्टि में पूज्यबुद्धि मिलनेसे राजकाज अपने आप हल्का होता चला जाता है। तब राजाका आदर्श चरित्र ही प्रजापर शासन करने लगता है। यदि राजा लोग न्यायान्याय तथा कर्तव्याकर्तव्यका विवेक न रखकर केवल लोलुप होकर उत्तरदायित्वहीन मनसे राज्यशासन जैसे उत्तरदायित्वपूर्ण काम में हाथ डाल देते हैं, तो वे

अपने साथ राज्यसत्ताको भी ले डूबते हैं । राजनीतिके आचार्य बृहस्पति कह गये हैं कि—“आत्मवान् राजा”–राजा लोग अच्छे शासक बनने के लिये प्रजापर शासन करने से भी पहले अपने ऊपर शासन करना सीखें । राजा या राज्याधिकारी लोग राजसत्ता हाथ में सिंभालनेसे पहिले अपने जीवनोंको वेद वेदान्तोंकी मूर्तिमती टीका तथा भाग्योंका रूप देकर रखें। राजकीय विभागों में जानेवाले लोग कान खोलकर सुन लें कि दुष्टनिग्रह और शिष्टपालन ही राज्यका मुख्य कर्तव्य है। सोचिये तो सही कि जो राजकर्मचारी अपनी ही दुष्ट अभिलाषाओंपर शासन नहीं कर सकता वह शासनदण्डका उचित प्रयोग कैसे कर सकता है? जिससे अपना अकेला मन वशमें नहीं रखा जाता वहविशाल राष्ट्रको कैसे वश में रख सकता है ?

**एकस्यैव हि योऽशक्तो मनसः सन्निवर्हणे।  
महीं सागरपर्यन्तां स कथं ह्यवजेष्यति॥**

 जो सबसे पहले अभिलाषाओंपर शासन कर सकेगा वही प्रजाकी दुष्ट प्रवृत्तियों को पकड और रोक सकेगा जैसे अपनी सन्तानको सुधारना पिताके आत्मसुधारसे अलग वस्तु नहीं है इसी प्रकार प्रजापर शासन करना राजाके आत्मशासनसे अलग कोई वस्तु नहीं है। राज्याधिकार संभालना बहुत बड़ा उत्तरदायित्व है \। आदर्श मनुष्य ही राज्याधिकार संभाल सकता है। राजा राज्य संस्थारूपी तपोवनका कुलपति है। समस्त प्रजाके कल्याण अकल्याणसे सम्बन्ध रखनेवाली राज्य जैसी सार्वजनिक संस्थाको अपने व्यक्तिगत क्षुद्र स्वार्थोंसे बिगाड डालना देशद्रोह तथा आत्मनाश है। अपनेको बिना सुधारे राज्याधिकार संभाल बैठना अगारुडिक ( सर्व विद्या न जाननेवाले ) का सांपोंसे खेलने जैसा भयंकर अनिष्ट कर डालनेवाला व्यापार है ।

(जितात्मताका लाभ )

**जितात्मा सर्वार्थैः संयुज्येत ॥१०॥**

 **जितात्मा नीतिमान लोग समस्त संपत्तियों से संपन्न होकर रहें ।**

 विवरण —अपनेपर विजय पा चुकनेपर राज्यसंस्था में हाथ डालने वाले.

जितेन्द्रिय लोग जिस काम में हाथ डालते हैं उसे पूरा करके समस्त संपत्तियों से संपन्न हो जाते हैं। ऐश्वर्य और सिद्धियां जितेन्द्रियोंके पास आने के लिये उतावली हो जाती हैं। वे लोग सामाजिक कार्यों को अपनी निर्लिप्त मानसिक स्थितिके सहारेसे पौरुषके साथ करने की योग्यता पा जाते हैं । इसीलिये आत्मविजय सम्पत्तिके अर्जन से पहला काम है। अजितात्मा लोग अनिवार्य रूप से सत्कर्मोमें उदासीन होते हैं। ऐसे कापुरुषोंका अनीतिपरायण होना अनिवार्य होता है। अनीतिपरायणता ही राज्यतन्त्रकी असफलता है। आचार्य बृहस्पतिने भी कहा है–“गुणवतो राज्यम्" राज्य में गुणी लोगोंका ही अधिकार है। जितेन्द्रियता हो राज्याधिकार की योग्यता या गुण हैं। राज्य करना केवल वेतनार्थी, उत्कोचजीवी, निर्गुण, उदरम्भरि भोजनभोगपरायण लोगों का काम नहीं है। राज्य-संस्था तो सद्गुणी लोगोंकी तपस्याका पवित्र तपोवन है। घटनाचक्रवश निर्गुणोंको राज्याधिकार मिल जानेपर उनकी राज्य संस्थाकी दुर्गति और प्रजामें असन्तोष, रोष तथा हाहाकार फैल जाना अनिवार्य हो जाता है। राजकीय गुणोंसे रहित लोगोंका राज्याधिकार तो एक प्रकारका लूटका ठेका होता है। राजशक्तिका अयोग्य हाथों में आ जाना राष्ट्रका महान् दुर्भाग्य है ।

 पाठान्तर–जितात्मा सर्वार्थैस्सयुज्यत ।

(प्रजाकी संपन्नता तथा राजभक्तिका कारण)

**अर्थसंपत् प्रकृतिसंपदं करोति ॥११॥**

** राजाओंकी अर्थसम्पत्तिसे प्रजाओंके भी अर्थकी वृद्धि स्वभावसे हो जाती है।**

 विवरण —शासन की सुव्यवस्था राजा प्रजा दोनों को सम्पन्न बना देती है। राज्यकी आर्थिक संपन्नता या उसका ऐश्वर्यलाभ ही प्रजाकी अर्थवृद्धि कर सकता या प्रजाको राज्य संस्था में अनुरक्त बनाकर रख सकता है।

(प्रजाकी गुणवृद्धिका कारण)

 पाठान्तर—स्वामिसंपत् प्रकृतिसम्पदं करोति ।

 राज्याधिकारियोंकी नीतिमत्ता सत्यपरायणता तथा विवेकतासे प्रजामें नीति, सत्यनिष्ठा तथा विवेककी वृद्धि हो जाती है ।

 यदि राजा राज्याधिकारी या स्वामी उक्त संपूर्ण राजकीय गुणोंसे सम्पन्न होता है (अर्थात् यदि वह नीतिमान विनयी ज्ञान-विज्ञान-संपन्न होता है) तो अमात्य, राजकर्मचारी तथा प्रजा भी इन सब गुणोंसे संपन्न बन जाती । प्रजा पाप–पुण्य, नीति–अनीति, न्याय–अन्याय आदि प्रत्येक बात राजचरितसे सीखती है ।

**राज्ञिधर्मिणि धर्मिष्ठाःपापे पापाः समे समाः ।  
राजानमनुवर्तन्ते यथा राजा तथा प्रजाः ॥**

 राजाके धर्मात्मा होनेपर प्रजा धर्मात्मा, पापीहोने पर पापी, सम होनेपर सम बन जाती है। प्रजा तो राजचरित्रका अनुसरण किया करती है । जैसा बाजा होता है वैसी ही प्रजा बन जाती है ।

 प्रकृति शब्द मन्त्रियों राजकर्मचारियों तथा देशके करदाता नागरिकों का वाचक है । राजाकं सुनिपुण तथा पूर्ण संयमी होकर राष्ट्रव्यवस्थाका संचालन करनेपर ही राष्ट्रकी मानसिक तथा बौद्धिक योग्यता बढ़ती है। राजाको समस्त प्रजाको अपने औरस पुत्रोंके समान पालना चाहिये । राजा वही सफल हो सकेगा और वही चिरकालतक राज्यश्री भोग सकेगा जो प्रजाको अपने ही विराट परिवार के रूप में देखेगा और उसके हिताहित में पूरा पूरा सम्मिलित होकर रहेगा। जो राजा या राजकर्मचारी अपने स्वार्थको प्रजा या राष्ट्रके स्वार्थ से अलग रखेगा, वह राष्ट्रका तथा अपना दोनों ही का नाश करके मानेगा । यही बात मार्कण्डेय पुराण में "प्रजाः पुत्रानिवौरसान्" में कही है ।

(प्रजाजनकी गुणवृद्धि राष्ट्रका महालाभ)

**प्रकृतिसम्पदा ह्यनायकमपि राज्यं नीयते ॥१२॥**

 प्रजाजनोंके नीतिसम्पन्न होनेपर किसी कारण राजाका अभाव हो जानेपर भी राज्य सुपरिचालित रहता है।

 विवरण—नीतिमान राजाके प्रभाव से मंत्रिगण राजकर्मचारी तथा कर देनेवाली प्रजाके प्रमुख पुरुष भी राजोचित नीति, विनय, कर्मकौशल, न्यायान्याय कार्याकार्य विवेकसे संपन्न हो जाते हैं। तब राजाके असाध्य रोगी या अकस्मात् अन्त हो जानेपर भी उस राज्यका परिचालन यथापूर्व बना रहता है। देशका जनमत योग्य राज्यसत्ताके प्रभावसे सुशिक्षित होकर स्वयं ही राज्यसंस्थाका संचालक बन जाता है। बात यह है कि जनमत के अतिरिक्त राज्यसत्ताको जन्म देनेवाली और कोई शक्ति नहीं है। इसलिये नीतिमान लोकमत राजा शून्य पदपर अधिकार करके अनायक राज्यका कर्णधार बनकर स्वयं ही प्रजार्मे शान्तिका संरक्षक बन जाता है । वह शान्त वातावरणमें लोक कल्याणकी दृष्टि से राजाके योग्य उत्तराधिकारीका राज्याभिषेक करके राज्यको सनायक बना लेता है \। प्रबुद्ध लोकमत, राजाका अन्त हो जानेपर राजसिंहासनको उसके अयोग्य पुत्रों या अन्य महत्वाकांक्षी लोगोंके आघात-प्रतिवातोंकी लीलाभूमि नहीं बनने देता। देश में शक्तिशाली जनमत न होनेपर ही शून्य राजसिंहासनपर उसके उत्तराधिकारियोंको आत्मकलह करनेका अवसर मिलता है । राजाके अयोग्य उत्तराधिकारियों को इस प्रकार कलह करने देनेके परिणामस्वरूप अयोग्य लोग राज्यकी बागडोर हथिया लेते और राष्ट्रको अधःपतित कर डालते हैं। इस प्रकारके दुष्ट उदाहरण इतिहासोंके पृष्ठोंको सदासे कलंकित करते आ रहे हैं ।

 अनीतिपरायण राजसत्ताके कुप्रभाव से प्रजाके अधःपतित हो जानेका वर्तमान उदाहरण स्वयं आजका भारत है । नीतिहीन विदेशी राजशक्तिने यहांके जनमतको जानबूझकर नहीं जागने दिया और वह भारत त्यागनेके अवसरपर भारत में जो अनर्थ उत्पन्न करके गई है, उसे कोई भी अस्वीकार नहीं कर सकता । यदि भारतका जनमत सुशिक्षित तथा राज्यशक्तिका स्थान ग्रहण करनेकी योग्यता से समृद्ध होता, तो न तो भारतमाताको दो विवदमान (लडने-झगडनेवाले) खंडों में बंटना पडता और न दोनों भागोंकी राजसत्तापर पार्टीबाज स्वार्थी लोगोंका अधिकारसंघर्ष चल पाता।

 सूत्र विशेष रूप से इस बातका संकेत कर रहा है कि जनमत सुशिक्षित

होकर या तो स्वयं ही राजशक्ति बनकर रहे या राजशक्तिका सुदृढ नेतृत्व करे, यही राष्ट्रकी शान्तिको सुरक्षित रखनेका एकमात्र उपाय है । देशके लोकमतके इस आदर्शको अपनालेनेपर ही राज्यव्यवस्थाको अयोग्य हाथों में जाने से रोका जा सकता तथा शक्तिशाली स्वतन्त्र राष्ट्रका निर्माण किया जा सकता है । वृद्ध कह गये हैं—

**राजानं प्रथमं विन्द्यात्ततो भार्या ततो धनम्।  
राजन्यसति लोकेऽस्मिन् कुतो भार्या कुतो धनम्॥**

 सुखी जीवन बिताने के इच्छुक लोग सबसे पहले अपने देश में न्यायकी संरक्षक, सुपुष्ट, अनभिभवनीय, अदम्य, अप्रकम्प्य, अधृष्यराजशक्ति खडी करें। इसी में उनके कल्याणका रहस्य छिपा है। उससे पहले पत्नी और धनधान्यका संग्रह करनेका कोई अर्थ नहीं है । ये तो सुपुष्ट सुविश्वस्त राजशक्ति बनाचुकने के पश्चात् संग्रह करनेकी वस्तु हैं। सुविश्वस्त राजशक्ति के बिना भार्या और धन अरक्षित हो जाते हैं। राजशक्तिकी निर्बलता से अपना सर्वस्व लुटवा कर नष्ट हुआ पंजाब तथा बंगाल इस वृद्ध प्रतिपादित सिद्धान्त के दुःखद उदाहरण हैं। पंजाब बंगालवाले उदाहरणोंसे हमारे राष्ट्र के लोगोंको शिक्षा लेनी चाहिये और अपनी राजशक्तिको पवित्र और पुष्ट बनाये रखनेमें अबतकवाली उदासीनता न बरतनी चाहिये। यह जान लेना चाहिये कि राजशक्ति हमारी ही प्रतिनिधि संस्था है। उसका सुधार हमारा ही आत्मसुधार है। यदि हम लोग अपनी राजशक्तिको इसी प्रकार उत्तरदायित्वहीन ढोली ढाली बनी रहने देंगे तो इस प्रकारकीदुर्घटनाओं की पुनरावृत्ति होना केवल संभव ही नहीं प्रत्युत अनिवार्य है ।

 इस सूत्रके अनुसार ११ सुत्रका पाठान्तर उचित है ।

**प्रकृतिकोपः सर्वकोपेभ्यो गरीयान् ॥१३॥**

 **राज्यके विरुद्ध जनरोष समस्त रोषोंसे भयंकर होता है।**

 विवरण —मन्त्रियों, राजकर्मचारियों या कर देने वाली प्रजाओंमें राज्यके

विरुद्ध रोष उत्पन्न होजाना समस्त अनर्थोंसे भयंकर है। प्रजावर्गकी शुभेच्छा और स्वीकृति ही राज्यसंस्थाका मूल है। जनमतमें राज्यसंस्था के संबन्ध में क्षोभ या रोष उत्पन्न होजाना, राज्यसंस्था के लिये महा अनिष्टकारी है। जब प्रजावर्ग राज्यके दुष्प्रबन्ध तथा दुष्ट राजकर्मचारी रूपी भेडियोंके उत्पीडनोंसे त्रस्त होकर, कानूनको हाथ में ले लेनेके लिये विवश कर दिया जाता है तब राज्यसंस्थाओंके नष्ट होने में एक क्षण भी नहीं लगता । एक बलवान नारा लगनेकी देर होती है कि राज्यसंस्था धूल में मिल जाती है। इसलिये राज्याधिकारी लोग जनतामें अपनी राज्यसंस्था के प्रति क्षोभ पैदा करनेवाले कामोंसे बचें, प्रजा दुःशासन, अन्याय, उत्पीडन, दुर्भिक्ष, भूकम्प, महामारी, जलप्रलय, कुशिक्षा, भ्रष्टाचार, उत्कोच आदि कष्टोंसे कुपित हो जाती, राज्यसंस्थासे द्वेष मानने लगती, और अन्त में द्रोहकरनेपर उतर आती है। प्रजाका राज्यके प्रति रोष महामारियों तथा वैदेशिक आक्रमणोंसे भी अधिक विनाशक होता है। इसलिये प्रजाको शान्त तथा राज्यसंस्थाका प्रेमी बनाकर रखना राज्याधिकार संभाल कर बैठनेवालोंका सबसे पहला काम है। राज्यसंस्थाका जीवन और स्थिरता प्रजांकी मानसिक सन्तुष्टिपर ही निर्भर होता है। प्रजाके असन्तुष्ट रहनेपर अचिर भविष्य में राज्यसंस्थाकीहानि तथा राष्ट्रकी दुर्गति अनिवार्य हो जाती है ।

**अणुरप्युपहन्ति विग्रहः प्रभुमन्तः प्रकृतिप्रकोपजः ।  
अखिलं हि हिनस्ति भूधरं तरुशाखान्तनिघर्षजोऽनलः ॥**

**(भारवि)**

** **जैसे वृक्षकी शाखाके अग्रभागके संघर्षण से उत्पन्न अग्निअकेले उसी वृक्षको नहीं किन्तु उस समस्त पर्वतको तथा उस समस्त वनको फूंक डालता है, जिसमें वह वृक्ष खडा होता है, इसी प्रकार राज्य के किसी भी क्षुदसे क्षुद्र व्यक्ति के न्यायसंगत रोषसे उत्पन्न छोटासा भी विग्रह समग्र प्रभुसत्ताको धूल में मिला डालनेवाला बन जाता है । इसलिये राज्याधिकारी लोग प्रजाके रोषको

क्षुद्र रूपमें न देखकर भावी परिणामोंको सहस्रगुणा करके देखें और उसे उत्पन्न न होने देने की पूरी सावधानी रखें।

(पंचायती राज्यकी कल्पना)  
**अविनीतस्वामिलाभादस्वामिलाभः श्रेयान् ॥१४॥**

 **अयोग्यको राजा बनाने से किसीको राजा न बनानेमें राष्ट्रका कल्याण है । अयोग्य एकाधिपत्यसेराज्यको पंचायती राजका रूप देना हितकर है।**

 विवरण—नीतिहीन, सत्यहीन, समुद्धत, अन्यायी, अत्याचारी, स्वार्थी मनुष्यको राजा बनानेसे राजहीन रहना ही राष्ट्र के लिये हितकारी होता है। राजा बनाने के लिये कोई विनीत व्यक्ति न मिले तो राजा बनाने की योग्यता तथा अधिकार रखने वाले सुशिक्षित जनमतका अनिवार्य कर्तव्य हो जाता है कि राज्यतन्त्रको अपने ही हाथों में रखकर गणतन्त्रताकी स्थापना कर ले। किसीको राजा बनाना राष्ट्रको अनिवार्य आवश्यकता नहीं है । सुव्यवस्थामात्र राष्ट्रकी अनिवार्य रूपसे वांछनीय आवश्यकता है \। सत्यहीन राजाको सिंहासनारूढ न रहने देना तथा सत्यानिष्ठको ही राजा बनाना जनमतका ही उत्तरदायित्व है और यह उसीका पवित्र कर्तव्य भी है । मतकी सत्यानुकूल सामूहिक इच्छायें ही राजशक्ति हैं। यों भी कह सकते हैं कि सत्य ही राजशक्ति है । देशका जनमत सत्यहीन व्यक्तिको राजा न बनाने या हटां देनेपर अपनी स्वतन्त्र सामूहिक चिन्ताशक्तिसे अशान्तिका दमन करनेवाली शक्तियों को अपने हाथ में लेनेका अवसर पाता है। जब देशका सुशिक्षित जनमत मिल-जुलकर अपनी सामूहिक सदिच्छासे राज्यसत्ता संभालने के लिये खड़ा हो जाता है तब उसके लिये राज्यसंचालन कठिन काम नहीं रहता \। परिवर्तन से डरकर सत्यहीन राजाको राजा रहने देने और सत्यहीन राजकर्मचारीको राज कर्मचारी बनाये रखने में, यह दोष रहता है कि ये लोग अपने पदोंपर रहकर प्रजाकी अशान्तिदमनकारिणी शक्तियोंको दाबकर बैठ जाते हैं और देशमें अशान्तिकी ज्वालाको भडकते रहनेकी  
.

छूट देते रहते हैं। ऐसी अवस्था में लोकमतका कर्तव्य हो जाता है कि सत्यहीन व्यक्तिको राजा न रहने दें तथा सत्यहीन राजकर्मचारीको उसके पदसे हटाकर मानें।

 राज्यसत्ताके दुष्टनिग्रह, शिष्टपालन तथा सुशासन ये तीन काम हैं।ये तीन काम न करनेवाली नीतिदीन राज्यसत्ता या राजाकी संपत्तियें शीघ्र नष्ट हो जाती हैं ।

**द्वाविमौ ग्रसते भूमिः सर्पो बिलशयानिव \।  
अरक्षितारं राजानं ब्राह्मणं चाप्रवासिनम् ॥ (विदुर)**

** **बिलके निवासी चूहे आदि जन्तुओंको खाजानेवाले सांपके समान भूमि भी अरक्षक राजा तथा गुणसंग्रहके लिये प्रवास न करनेवाले ब्राह्मण, इन दोनोंको ग्रसलेती हैं।

 पाठान्तर ‘अविनीतस्वामिभावादस्वामिलाभःश्रेयान्।’ स्वामीके अविनीत होने से स्वामिहीन रहना श्रेष्ठ है।

**सम्पाद्यात्मानमन्विच्छेत् सहायवान् ॥१५॥**

 राजा अपनेको राजोचित गुणों से सम्पन्न बनाकर अपने हीजैसे गुणो सहायकों या सहधर्मियोंको साथ रखकर राजभार लेना चाहे ।

 विवरण—जब राजा या राज्याधिकारी पहले अपने आपको अपनी इन्द्रियोंको तथा मनको नीति, सत्य, विनय आदि शासकोचित गुणोंसे सम्पन्न बना लें (जब वे सर्व प्रकारके कलुषित आचरणों से अतीत रहनेका सुदृढ निश्चय कर लें) तब ही राज्यसंस्था में हाथ लगायें और तब भी योग्य गुणो साथियोंको साथ लेकर उसमें जाना चाहें \। राज्यसंस्था में एकतन्त्रता एकछत्रता या निर्बाध भोगसुखके मूढ सपने न देखें \। वे अपने आपको बुद्धिमान सदाचारी व्यवहारकुशल मन्त्री, पुरोहित, अमास्य, भृत्य आदि हितैषियों की सदिच्छाओंका अनुयायी बनाये रखकर ही सुखसमृद्धि चाहें और सहायक

हीन होनेकी भूल कभी न करें। अपने ऐसे धार्मिक प्रभावशाली गुणी साथी रखें जो राजकीय प्रमाद, अन्याय या अत्याचारका प्रबल विरोध कर सकें और उसे रोक सकें। चाटुकारों को अपना साथी न बनायें \। राज्योंकी स्थिरता, समृद्धि, यश और सफलता सहायकोंकी ही योग्य छांटपर निर्भर करती है। राजा लोग शौर्य, ज्ञान, विज्ञान तथा नीतिसे संपन्न सहकर्मियोंको लघुबुद्धि से उपेक्षित न कर बैठें ।

पाठान्तर–सम्पाद्यात्मानमन्विच्छेत् सहायान् ।

राजा अपनेको योग्य बनाकर अपने योग्य सहकारी नियत करे !

**नासहायस्य मन्त्रनिश्चयः ॥ १६ ॥**

 **मन्त्रिपरिषद्की बौद्धिक सहायता से हीन अकेला राजा अपने अकेले सीमित अनुभवोंके बलसे राज जैसे सुदूरव्यापी जटिल कर्तव्यों के विषय में उचित निर्णय नहीं कर सकता ।**

** **विवरण—“सब, सबकुछ नहीं जान सकते” की लोकोक्ति के अनुसार एक मनुष्य के अपने पराये राष्ट्रोंकी परिस्थितियों से परिचित न होसकने के कारण स्वपरराष्ट्रसंबद्ध कर्तव्योंके निर्णय में स्वदेशसंबंधी तथा वैदेशिक दोनों प्रकारका अनुभव रखनेवाले सूक्ष्मदर्शी, प्रतिभाशाली, अनागतविधाता, प्रत्युत्पश्चमति, अनुभवी विद्वान् मन्त्रियोंसे मन्त्रणा करना आवश्यक होता है। स्वराष्ट्र परराष्ट्र के संबंध में सोचते समय दोनों राष्ट्रों की समस्त परिस्थितियें तथा आवश्यकतायें चित्रलिखितके समान ध्यान में होनी चाहिये और उस ध्यान से अपने राष्ट्र की समस्त आवश्यकताओं की रक्षा होनी चाहिये। उन उन विषयों के विशेषज्ञ मन्त्रियोंके बिना न तो स्वराष्ट्रपरराष्ट्रविषयक उचित संवाद चल सकते और न उन संवादों में से कोई लाभकारी परिणाम निकाला जा सकता है। इसलिये राज्याधिकारियोंको प्रभावशाली बुद्धिमान् मन्त्रियोंकी आवश्यकता रहती है ।

 “सहायसाध्यत्वं राज्यत्वम्” राज्यसंस्था व्यक्तिगत संस्था नहीं है ।

इसमें सहायकोंकी अनिवार्य आवश्यकता है। राज्य की समस्यायें समस्त राष्ट्रकी समस्यायें होती हैं। इसलिये राजा या राज्याधिकारी लोग अपने राज्य में से व्यवहारकुशल चरित्रवान् सर्वश्रेष्ठ बुद्धिमानोंका संग्रह करके, उनके अनुभवोंसे लाभ उठाकर, अपने राष्ट्रको विपत्तियों से भी बचायें और संपन्न भी करें। महामन्त्री, सेनापति, राज्यश्रेष्ठी, प्रधान न्यायाधीश, राज्यके चार सर्वश्रेष्ठ व्यक्ति, सब प्रकारकी सेनाओंके एक एक मुखिया, पुरोहित, अमात्य आदि राजाके सहायक कहाते हैं। समाजके ललामभूत इन योग्य अधिकारियोंके कारण भारतके एकछत्र कहलानेवाले राज्य भी सदासे प्रजातंत्र रहते आ रहे हैं। वयस्क मताधिकार नामवाला योरोपसे भारत में उधार लाया हुआ। प्रजातंत्र इसलिये प्रजातंत्र नहीं है कि वयस्क होजानेमात्रसे किसीका मन इतना संस्कृत नहीं हो जाता कि उसके मुख से समस्त प्रजाकी सदिच्छायें व्यक्त होने लगें। राज्याधिकारपर प्रजाके तपस्वी व्यवहारकुशल विद्वानोंका प्रभावशाली होकर रहना ही प्रजातंत्र कहला सकता है। प्रजाकी सामूहिक सदिच्छाओंका राज्यतन्त्रपर प्रभावशाली (हावी) रहना ही तो प्रजातंत्रकी परिभाषा है। प्रजाके निष्कर्षभूत योग्य सदाचारी व्यवहारकुशल विद्वानोंके मुखसे प्रजाकी सदिच्छायें न केवल व्यक्त अपितु राज्यतंत्रपर प्रभाव रखनेवाली होकर उस एकतंत्र दीखनेवाले राज्यको भी प्रजातंत्र ही बनाये रखती हैं। राजाको व्यवहारकुशल सदाचारी विद्वानोंको सदा अपना सहयोगी बनाये रखना चाहिये। राष्ट्रीय कर्तव्योंके विषय में इन सब लोगका ऐकमत्य होजाना ही 'मन्त्र' कहाता

**नैकं चक्रं परिभ्रमयति ॥१७॥**

 **जैसे रथका अकेला चक्र रथको नहीं चला पाता इसी प्रकार राजा तथा मन्त्रिपरिषद्रूपी दो चक्रोंसे हीन एकतन्त्र राज्य रथ अकार्यकारी हो जाता है।**

 विवरण—राज्य में एकतन्त्रता के सुपने देखनेवाला राजा राज्यसंस्थाको अव्यवस्थित करके राष्ट्र में अराजकता फैलानेवाला बनजाता है। सहायसाध्य

सार्वजनिक कार्योंमें अकेले अकेले मनुष्योंकी कोई उपयोगिता नहीं होती। अनुभवी मन्त्रियों की व्यवहारकुशल सम्मतियोंके बिना अकेला राजा राष्ट्र में अनर्थ खड़ा कर देता है। राज्य राजाओंकी पारिवारिक समस्या नहीं है। इसमें उन्हें राष्ट्रके व्यवहारकुशल दूरदर्शी विशिष्ट पुरुषों की सहायता लेनी ही चाहिये। इसीलिये कौटलीय में कहा है—

**सहायसाध्यं राजत्वं चक्रमेकं न वर्तते।  
कुर्वीत सचिवांस्तस्मात्तेषां च शृणुयान्मतम्॥**

 राजधर्म योग्य सहायकोंके साहाय्यसे ही पाला जाता है। इसलिये राजा आचार्यों तथा मन्त्रियोंकी बात ध्यान से सुने और तदनुसार आचरण करके अपने राजदण्डधारणको सार्थक करे ।

 पाठान्तर–नैकं चक्रं परिभ्रमति ।

**सहायः समदुःखसुखः ॥१८॥**

 **सुख-दुःख दोनोंमें अभिन्नहृदय साथी होकर रहनेवाला मंत्री आदि सहायक कहाता है ।**

 विवरण —सुख दुःखका एकसा अनुभविता और दुःखका एकसा प्रतिकर्ता ही सहायक माना जाता है \। सुख-दुःखमें तटस्थ रहनेवाला सहायक या हितैषी नहीं माना जासकता \। सहायक लोग समशक्ति, हीनशक्ति तथा प्रबलशक्ति तीन प्रकार के होसकते हैं। यह भेद उनकी परिस्थितिपर निर्भर करता है। ये तीनों प्रकारके सहायक समानभावसे अपनानेयोग्य होते हैं।

 पाठान्तर —सहायः समो दुःखसुखयोः।

(मन्त्रोत्पादन)

**मानी प्रतिमानिनमात्मानिद्वितीयं मन्त्रमुत्पादयेत् ॥ १९॥**

** **समुन्नतचेता स्वाभिमानी राजा प्रबन्धसंबन्धी जटिल समस्याओंके उपस्थित होनेपर अपने ही भीतर दूसरे प्रतिमानी विचारात्मक मन्त्रको उत्पन्न कर लिया करे और निगूढ कार्योंके विषय में सबसे पहले उस मन्त्रके सहारेसे सोचा करे।

 विवरण —राजा विचारणीय समस्या के अनुकूल, प्रतिकूल दोनों रूपों या करने न करने अथवा अन्यथा करनेके समस्त परिमाणोंपर दृष्टि डालने के लिये उपस्थित विचारणीय कर्तव्यका विरोध करनेवाली प्रतिकूल युक्तियों को भी विचारचक्षुके सामने ला लाकर अपने निर्णयको अभ्रान्त तथा अखण्डनीय रूप देकर कर्तव्यका निर्णय किया करे। वह इन कार्योंके विषयमें अनुकूल, प्रतिकूल दोनों पक्षोंको स्वयं ही उपस्थित करनेवाला स्वयं ही सम्मति मांगने और स्वयं ही सम्मति देनेवाला द्विभागात्मक बन बन कर कर्तव्यका निर्णय किया करे ।

**किन्नु मे स्यादिदं कृत्वा किन्नु मे स्यादकुर्वतः।  
इति संचिन्त्य कर्माणि प्राज्ञःकुर्वीत वा न वा॥**

 बुद्धिमान् मनुष्य अपने उपस्थित कार्य के विषय मैंसेइस कामको करूंगा तो उसका क्या परिणाम और प्रभाव होगा ? तथा न करूंगा और विपरीत करूंगा तो उसका क्या परिणाम और प्रभाव होगा ? यह सब पूर्णांग रूपसे विचार चुकनेपर उचित समझे तो करे और उचित न समझे तो न करे । मनुष्य गहनकार्यों के विषय में स्वयं ही दोनों पक्ष उपस्थित करनेवाला द्विभागात्मक बन बन कर कर्तव्यनिर्णय किया करे \। इसी अभिप्राय से "राजा प्रज्ञासहायवान्" कहा गया है। कर्तव्यकाल में कर्तव्यनिश्चय के लिये आत्माभिमुख होनेपर वहांसे मन्त्रार्थी मनुष्यको एक निरपेक्ष मन्त्र या स्वतन्त्र सम्मति प्राप्त होती है। यह सम्मति मानवके अन्तरात्मासे प्रस्रुत होकर आती है। इसीको “आत्मामें प्रतिमानीमन्त्रका उत्पादन” कहा जा रहा है।

 सूत्र कहना चाहता है कि विचारशील मनुष्य बाह्यमन्त्रणादाता के अभावमेंअपनेको असहाय न मान लिया करे और मन्त्रियोंपर कर्तव्यका समग्र भार डालकर समस्यासे असंपृक्त न होजाया करे। वह समझे कि मन्त्रणादाता उसीके मनमें सदसद्विचारबुद्धिका रूप लेकर रहरहा है। अपने हृदयस्थ उस मन्त्रणादाताको अपनी उद्भावनी शक्ति से अपनी कल्पनामें जाग्रत करके अपने ज्ञानकर्णसे उसका अव्यर्थ उपदेश सुना करे और उससे कर्तव्यपालन में अभ्रान्त बने ।

 पाठान्तर— मानी प्रतिपत्तिमानात्मद्वितीयं मन्त्रिणमुत्पादयेत् ॥

 **स्वयं अपनी सूझबूझ रखनेवाला मानी (समुन्नतचेता सम्मानाई विचारशील स्वाभिमानी यशस्वी) राजा अपना दूसरा योग्य साथी बनाने के लिये सचिवलक्षणों से युक्त अपने अनुकूल किसी सद्गुणी स्वराष्ट्रवासी व्यक्तिको प्रधानमन्त्री के रूपमें नियुक्त करे ।**

 विवरण—यशस्वी, प्राज्ञ, समृद्ध, उत्साही, प्रभावसंपन्न, कष्टसहिष्णु, कठोरकर्मा, शुचि, मिष्टव्यवहारी तथा राजसंस्था के साथ सुदृढ अनुराग रखनेवाला स्वराष्ट्रवासी व्यक्ति मंत्री होना चाहिये। यह कौटलीय अर्थशास्त्रमें वर्णित है । मन्त्रियोंके लक्षणों के विषय में मत्स्यपुराण में लिखा है कि मन्त्री भक्त, शुचि, शूर, आज्ञानुवर्ती, बुद्धिमान् क्षम, कार्याकार्याविवेकी, तर्कशास्त्र, वार्ताशास्त्र, त्रयी तथा दण्डनीति आदिका विद्वान् सुदेशज और स्वदेशज होना चाहिये ।

 राजाको चाहिये कि मुख्य मन्त्रीके अतिरिक्त अन्य मंत्रियों से मंत्रणा करनेके प्रसंगपर उन्हें कल्पित घटनायें बता बता कर उनपर इस प्रकार सम्मति लिया करे कि ऐसा हो तो क्या करना चाहिये ? मंत्र के विषय में मुख्य मंत्री के अतिरिक्त किसीका भी विश्वास करना और किसीको सी मन्त्र बता देना कल्याणकारी नहीं है। इसलिये मन्त्रणा के विषय में केवल इस एक सुपरीक्षित व्यवहारकुशल उपधाशुद्ध प्रधानमन्त्री के साथ आलोचना करके ही किसी विषयका अन्तिम निर्णय करे और यह प्रधानमन्त्री उस निर्णयको गुप्त रखनेका पूर्ण उत्तरदायी हो। इससे निश्चय करना इसलिये आवश्यक है कि राजकीय निर्णयों में दूसरे विज्ञपुरुषोंकी बुद्धियोंका सहयोग अपेक्षित होता है। इसलिये राजा लोग स्वनिश्चित बातको भी अपने प्रधानमन्त्रीसे पुनर्निश्चय करायें। उस कर्तव्य के विषयकी सविस्तर आलोचना के लिये प्रधानमन्त्री अपने विभागों के बहुतसे विशेषज्ञोंके साथ मंत्रणा करके कर्तव्यका

स्वरूप तो निश्चित करलें परन्तु अन्तिम निर्णय न करे \। उसके विषयमें अन्तिम निर्णय ही मन्त्र कहता है। अन्तिम निर्णय केवल दो व्यक्ति करें। वह मन्त्र केवल प्रधानमंत्री तथा राजाको ही ज्ञात हो। इन दोनोंके अतिरिक्ततीसरे किसी भी व्यक्तिको मन्त्र के स्वरूपका, फलसे पहले ज्ञान न होसकनेकी सुदृढ व्यवस्था होनी चाहिये।

(मन्त्रणाके अयोग्य)

**अविनीतं स्नेहमात्रेण न मंत्रे कुर्वीत ॥२०॥**

 **सत्यहीन (कार्याकार्यविवेकहीन) व्यक्तिको केवल स्नेहीहोने से हितकारी रहस्योंकी आलोचनामें सम्मिलित न करे।**

 विवरण—ऐसा करना संकटशून्य नहीं है। कौटल्यमें कहा है - "कार्यसामर्थ्याव पुरुषसामर्थ्य कल्पते"। कार्यकी गुरुता तथा उसके सम्पादनकी योग्यता अयोग्यतासे ही कर्ताकी शक्तिकी कल्पना होती है। उसीसे उसे योग्य या अयोग्य ठहराया जाता है। कार्योंकी निपुणता ही मन्त्रियोंका सामर्थ्य माना जाता है।

(मंत्रीकी योग्यता)

**श्रुतवन्तमुपधाशुद्धं मन्त्रिणं कुर्यात् ॥२१॥**

 **तर्कशास्त्र, दण्डनीति, वार्ता आदि विद्याओंके पारंगत तथा गुप्त रूपसे ली हुई लोभपरीक्षाओंसे शुद्ध प्रमाणित व्यक्तिको मंत्री नियुक्त करे।**

 विवरण—कौटलीयमें मंत्री के गुण निम्नप्रकार वर्णित हैं। मंत्री स्वदेशज शुद्धवंशज उदात्त संबन्धियोंवाला, राजकीय प्रमादोंपर राजाको दृढतासे रोक और टोक सकनेवाला, समस्त प्रकारके यानोंके संचालन तथा वाहनमें कुशल, युद्ध, आयुध, गान्धर्व आदि विद्याओंमें पारंगत, अर्थशास्त्रका ज्ञाता, स्वाभाविक सूझवाला, अविस्मरणशील अविकत्थनशील शीघ्रकारी मधुर-उचितभाषी, अत्यन्त चतुर, प्रतिकार तथा प्रतिवचन में समर्थ पुरुषार्थी,

प्रभावयुक्त कष्टसहिष्णु, शुद्धस्निग्धव्यवहारी, सुदृढ राजानुरागी, शील, बल, आरोग्य तथा बुद्धिसंपन्न, गर्वहीन नम्र, स्थिरबुद्धि, सौम्यमूर्ति, तथा निर्वैर होना चाहिये ।

**मन्त्रमूलाः सर्वारम्भाः ॥ २२ ॥**

 **भविष्यमें किये जानेवाले सब काम मंत्र अर्थात् कार्यक्रमकी पूर्वकालीन सुचिन्तासे ही सुसम्पन्न होते हैं ।**

 विवरण—उस उस विषय के विशेषज्ञोंके साथ उन कर्मोंकी विधियों, साधनों तथा कर्ताओंकी सांगोपांग चिन्ता ही समस्त कर्मोंकी मूल अर्थात् प्रारंभिक आधारशिला है। कर्मोंके समस्त उपक्रम मंत्रपूर्वक होनेपर ही समीचीन होते हैं। तब उनके सुफलोत्पादक होनेका सुनिश्चित विश्वास होजाता है। सोचकर किये हुए कर्म ही समीचीन होते हैं। सुचिन्तित वचन तथा सुचिन्तित कार्य कभी नहीं बिगडते। सब कर्मोंकी स्थिरता और दृढताकी रक्षा करनेका मूल मन्त्रणा ही रहता है ।

 हिताहितविचारकी गुप्त बातें “मन्त्र” कहती हैं। अपने राष्ट्रकी सुव्यवस्था तथा परराष्ट्र के साथ सन्धि, विग्रह आदि कार्यों के स्वरूपकाका निर्धारण चिन्तापूर्वक करना पड़ता है। कर्म करने से पहले कर्मकी स्वरूपचिन्ता करलेनी चाहिये। उसके पश्चात् उसे करना चाहिये। यही सफलताका सुनिश्चित मार्ग है। इसलिये राजा लोग किसी अविचारित कामको हाथ न लगाकर प्रत्येक काममें मन्त्रको नीतिको अपनायें।

 महामति चाणक्यने मन्त्रणा में विचारणीय पांच विषयोंका वर्णन इस प्रकार किया है—

 कर्मणामारम्भोपायः, पुरुषद्रव्यसंपत्, देशकालविभागो, विनिपातप्रतिकारः कार्यसिद्धिश्चेति । १-कर्मोंको प्रारंभ करनेके उपाय, २- पुरुष तथा अपेक्षित द्रव्योंकी उपस्थिति, ३-कार्ययोग्य देश तथा कालका उचित निर्णय, ४- बिगडे कार्यका सुधार तथा ५-कर्मकी स्थिति, वृद्धि आदि तथा उसके उपायोंका निरीक्षण ।

 १–कर्मोंका आरम्भ और उनके उपाय–अपने देशमें कहां खाई, दुर्ग, भवन, कुल्या, प्रपात, झील, विद्यालय, आतुरालय, पान्थशाला, सेनानिवेश आदि बनाने हैं ? और वे कैसे बनाने हैं? उनके लिये क्या क्या प्रारम्भिक कार्यवाही करनी है ?

 २–दूसरे राष्ट्रोंसे सन्धि, विग्रह आदि करनेके लिये कहां किसे दूत बना कर भेजना है ? दुर्ग, पोत, कुल्या, बांध आदि निर्माण के लिये निर्माणकुशल शिल्पी लोग कहांसे कैसे प्राप्त करने हैं ? लोहा लकडी चूना पत्थर आदि निर्माणसामग्री कहांसे, कैसे लानी है ? देश विदेशोंसे समाचार लानेवाले दूत तथा सेनापति आदि महत्वपूर्ण पदोंपर किन किन पुरुषोंको नियुक्त करना है ? सोना, चांदी, धनधान्यादि कहांसे कैसे प्राप्त करने हैं? किसे किस काम के लिये कितना धन, किस किस प्रकार कितने बार में देना है ? इत्यादि।

 ३–कौन काम, किस स्थानपर, और किस परिस्थिति में करना है ? कर्तव्यको भौगोलिक स्थिति कैसी है ? वहां किस ऋतु और परिस्थितिमें काम ठीक होसकता है। देशमें सुभिक्ष रखने और दुर्भिक्ष हटाने के लिये क्या क्या उपाय करने हैं ? कर्म सदा ही देश, काल और विशेष परिस्थितिकी अनुकूलता चाहा करता है।

 ४–अमुक बिगडे कामको कैसे सुधारना है ? राष्ट्रीय कार्योंकी विपत्तियां कैसे हटानी हैं ? अतिवृष्टि, अनावृष्टि, मूषक, शलभ, टिड्डी, तोते, आक्रामक राजा तथा आस्यन्तर राष्ट्रकण्टकोंसे राष्ट्रको कैसे बचाना है?

  ५–कौनसे कार्यकी कैसी स्थिति है ? कौनसे कामको कैसे वृद्धि देनी है ? कौनसे कामको साम, दाम, दण्ड, भेद आदि किस किस उपाय से सिद्ध करना है?

  ये मन्त्र के पांच अंग हैं। कार्य इन सबके पूर्णांग विचारसे ही सिद्ध होते हैं।

  कर्मसे पूर्व ही कर्मोपयोगी समस्त चिन्तन पूर्ण होजाना चाहिये । कर्म के मध्यमें उसके सम्बन्धमें कुछ भी सोचना शेष न रहजाना चाहिये ।

**मन्त्ररक्षणे कार्यसिद्धिर्भवति ॥ २३ ॥**

 **कार्यसंबन्धी हिताहितचिन्तारूपी मन्त्रको गुप्त रखनेसे ही कार्य सिद्ध होपाता है ।**

 विवरण —कार्योंके उद्देश्य, उनके साधन, उनके स्थान, स्थान, उनकी विधि गुप्त रखनेसे ही कार्य निर्विघ्न होते हैं। कार्यसिद्धिसे पहले उसका पता शत्रुओंको चल जानेपर उन्हें उसे व्यर्थ करनेका अवसर मिल जाता और कार्य सिद्ध होने से रह जाता है । मन्त्ररक्षाका सुदृढ प्रबन्ध न होनेपर मन्त्रफूट जाता है।

 यदि कोई उत्तरदायित्वदाला मंत्री मन्त्रभेद कर दे तो “उच्छिद्येत् मन्त्रभेदी” इस कौटल्य के अनुसार उसे मरवा डालना चाहिये । बृहस्पतिने कहा है कि “मन्त्रमूलो विजयः” विजय अर्थात् सब कार्यों में सफलता मन्त्रोंसे ही मिलती है। मंत्रभेद से राज्योंके योगक्षेम नष्ट होजाते हैं। मन्त्रियों भी कुछ मन्त्री होते हैं, तथा उनके भी कुछ श्रोता तथा मन्त्रणादाता होते हैं । यही परम्परा मन्त्रभेद किया करती है । इसलिये राजा जिस किसी मन्त्री से मंत्रणा न करके केवल प्रधानमन्त्रीसे करे और वह उसकी सुरक्षाका पूर्ण उत्तरदायी हो । उस प्रधानमन्त्रीको आवश्यकता प्रतीत हो तो वह अपने उस विषयके विशेषज्ञोंसे मन्त्रणा करके बातका मर्मजान कर उसपर राजाके साथ विचार विमर्श करके अन्तिम निर्णयपर पहुंचे।

 पाठान्तर— मन्त्रसंवरणे कार्यसिद्धिर्भवति ।

**मन्त्रविस्रावी कार्यं नाशयति ॥२४॥**

 **किसी भी प्रकारकी असावधानतासे मन्त्रकी गोपनीयताको सुरक्षित न रख सकनेवाला कार्यको नष्ट भ्रष्ट कर डालता है।**

 विवरण —असावधानता, मद, स्वप्नविप्रलाप, विषयकामना, गर्व, गुप्तश्रोता, मन्त्रकालमें मूढ या अबोध समझकर न हटाया हुआ व्यक्ति

एकान्तमें विचारसे निर्णीत गुप्त बातको बाहर फैला देता है। इन सबसे मन्त्रकी रक्षा करनी चाहिये ।

 इस विषयपर भारद्वाज, पाराशर, विशालाक्ष, पिशुन, बृहस्पति, उशना, मनु, वातव्यधि, कौटिल्य तथा बाहुदन्ती-पुत्रों के मन्तव्य, कौटल्य अर्थशास्त्र तथा औशनस सूत्रोंमें उल्लिखित हैं।

 पाठान्तर —मन्त्रनिःस्त्रावः सर्वं नाशयति ।

 हानि करनेवालोंको गुप्तरूपसे विचारित मन्त्रणाका पता चल जाना चिन्तित समस्त कार्यको नष्ट कर डालता है

**प्रमादाद् द्विषतां वशमुपयास्यति ॥२५॥**

 यदि राजा या राज्याधिकारी मन्त्ररक्षामें थोडासा भी प्रमाद करेंगे अर्थात् मन्त्र सुननेके अनधिकारी व्यक्तियोंसे कर्तव्यकी गोपनीयताको सुरक्षित न रख सकेंगे तो वे अपना रहस्य शत्रुओंको देकर उनके वशमें चले जायेंगे ।

**सर्वद्वारेभ्यो मन्त्रो रक्षितव्यः ॥२६॥**

 मन्त्र फूट निकलनेके समस्त द्वारोंको रोक कर उसकी रक्षा करनी चाहिये ।

 विवरण —मन्त्र शत्रु या उसके किसी हितैषीके पास तक नहीं जाना चाहिये । मन्त्रकी रक्षा उसे किसीके भी पास न जाने देनेकी पूरी सावधानीसे ही हो सकती है। शत्रु, पिशुन, लोभी, छिद्रान्वेषी लोग मन्त्रभेद किया करते हैं । अथवा-मन्त्रलेख आदि साधनोंकी अरक्षासे भी मन्त्रभेद होता है। एक राष्ट्र दूसरे राष्ट्रका भेद लेनेके लिये नानाविध कुटिल उपायोंका प्रयोग करता है। उन सब कुटिल प्रयोगोंसे अपने मन्त्रको रक्षा करना अत्यन्त गम्भीर कर्तव्य है। जैसे कोषागारका प्रहरी भुशुण्डी हाथ में लेकर टहल टहल कर जागरूक रहकर उसकी रक्षा करता रहता है, उसी प्रकार राष्ट्रनिर्माता मन्त्रोंपर भी कठोर पहरा रहना चाहिये । चाणक्यने कहा

है— ‘प्रच्छनोऽवमतो वा मन्त्रं भिनत्ति।’ या तो शत्रु गुप्त रहकर मन्त्रको लेउडता है या कोई भेद जाननेवाला राजकर्मचारी किसी अपराधपर निर्भत्सित दण्डित या कार्यबहिष्कृत करदियेजानेपर द्वेषाधीन होकर मन्त्रको शत्रुओंको देदेता है। जैसे योगी लोग समस्त इन्द्रियद्वारोंको रोककर निरुपद्रव होकर योगानुष्ठान करते हैं, इसी प्रकार मन्त्रणा करनेवाले राजा या राज्याधिकारी लोग मन्त्रसंगोपन में अपनी संपूर्ण बुद्धि और सतर्कता व्यय कर डालें ।

**तस्मान्नास्य परे विद्युः कर्म किंचिच्चिकीर्षितम्।  
आरब्धारस्तु जानीयुः आरब्धं कृतमेव वा॥**

कौटलीय अर्थशास्त्र.

 राष्ट्रके किसी भी चिकीर्षित कामको उसकी चिकीर्पित अवस्थातक कोई दूसरा व्यक्ति न जानने पाये। आरम्भ करनेवाले लोग भी उसे केवल तब जानें जब वह काम प्रारम्भ कर दिया जाये। शेष लोगोंको तो वह काम पूरा किया जा चुकनेपर ही पता चलना चाहिये ।

**मन्त्रसम्पदा हि राज्यं वर्धते ॥२७॥**

  **मन्त्रकी पूर्ण सुरक्षा तथा उसकी पूर्णाङ्गता अर्थात् निर्दोषतासे ही राज्यश्रीकी वृद्धि होती है ।**

 विवरण—राष्ट्र या राजकाज? मन्त्रनैपुण्यरूपी सिद्धि या मन्त्रप्रणिधानरूपी कौशलसे ही वृद्धि पाता है। इसीसे अर्थशास्त्र में कहा है–‘तस्मान्मन्त्रोद्देशमनायुक्तो न गच्छेत्।’ कोई भी अनधिकारी असंबद्ध मनुष्य मन्त्रस्थान या उसके आसपासतक न जाने पावे । यह भी कहा है—

**नास्य गुह्यंपरे विद्युःछिद्रं विद्यात्परस्य च।  
गूहेत् कूर्म इवाङ्गानि यत्स्याद्विवृतमात्मनः॥**

कौटलीय अर्थशास्त्र.

 कोई भी बाहरवाला विजीगीषुके रहस्यको न जानने पावे और वह अपने दूतों के द्वारा शत्रुके रहस्य वा निर्बलताको जाना करे। ऐसा करने से अपना

प्रयोजन अनायास सिद्ध होगा। राजा मन्त्रित कार्यों को बाहर निकल जानेवाले अंगोंको थोडीसी भी शंका पर झट समेट लेनेवाले कच्छपके समान गुप्त रखे। आचार्य बृहस्पति कह गये हैं.

**बालं दुष्टमसाहसिकं अज्ञातशास्त्रं मन्त्रे न प्रवेशयेत्।**

 बालक, दुष्ट, साहसहीन तथा अशास्त्रज्ञको मंत्रणा में सम्मिलित न करे ।

**चत्वारि राज्ञातु महाबलेन वर्ज्यान्याहुः पण्डितस्तानि विद्यात्।  
अल्पप्रज्ञैः सह मन्त्रं न कुर्यान्न दीर्घसूत्रैः रभसैश्चारणैश्च॥**

विदुर.

 महाबली राजाको जो चार बातें छोडनी हैं पण्डित उन्हें जाने- वह अल्पमतियों, दीर्घसूत्रियों, विचारशून्य, मुंहदेखी सम्मति देनेवालों तथा चाटुकारोंसे मन्त्रणा न करे ।

 पाठान्तर— मन्त्रसम्पदा हि राज्यं विवर्धते ।

**श्रेष्ठतमां मन्त्रगुप्तिमाहुः ॥२८॥**

 **राजधर्मके आचार्य बृहस्पति, विशालाक्ष, बाहुदन्तीपुत्र, पिशुन प्रभृति विद्वान् लोग मन्त्रगुप्तिकी नीतिको अन्य सबनीतियोंका सिरमौर बता गये हैं ।**

 विवरण —कर्तव्य में शक्तिसंचार करनेवाली वस्तु मन्त्र ही है। राज्यकी सुरक्षा मन्त्रबलसे ही होती है। शत्रुको ज्ञात हो जाने से मन्त्रका व्यर्थ होजाना ही मन्त्रका नाश है। मन्त्रका नाश शक्तिका ही नाश है। इस अर्थ मन्त्ररक्षा ही शक्तिरक्षा है । मन्त्रको सुरक्षित रखना ही शक्तिमान बनना है।

 भोजराजका कहना है कि- ‘मन्त्रमूलं यतो राज्यमतो मन्त्रं समाश्रयेत्’ राज्यके मन्त्राश्रित होनेसे राजा श्रेष्ठ मन्त्र पाने के लिये पूर्ण सजग रहे। बृहस्पति भी कह गये हैं–‘मूढा दुराचारास्तीक्ष्णा आत्मवुद्धयःक्षिप्रकुद्धा बाला न मन्त्रयोग्याः।’ मूढ, दुराचारी, तीक्ष्णस्वभावी, आत्मबुद्धि (खुदपसन्द) शीघ्र गरम होजानेवाले तथा बालक मन्त्रमें सम्मिलित करने योग्य नहीं होते ।

**चिकीर्षितं विप्रकृतं च यस्य नान्ये जना कर्म जानन्ति किंचित् ।  
मन्त्रे गुप्ते सम्यगनाष्ठते च नाल्पोप्यस्य च्यवते कश्चिदर्थः ॥**

विदुर.

 पूरा होने से पहले जिसके चिकीर्षित तथा आरब्ध शत्रुविरोधी कामको दूसरे लोग जान ही नहीं पाते, जिसका मन्त्र काममें आचुकने तक पूरा पूरा गुप्त रहता है, उसका कोई भी काम अधूरा या खण्डित नहीं हो पाता ।

**कार्यान्धस्य प्रदीपो मन्त्रः ॥२९॥**

** मन्त्र अंधेरेमें मार्ग दिखानेवाले दीपकके समान कार्यान्ध (किंकर्तव्यविमूढ) को उसका कर्तव्यमार्ग दिखा देता है ।**

 विवरण —जैसे गृहस्वामी दीपक के विना रात्रि के अंधकार में अपने ही सुपरिचित घरमें अन्धा बना रहता है इसी प्रकार मनुष्य मन्त्र (सुविचार) के विना कर्तव्यपालनमें अन्धा बना रहता है।

 पाठान्तर —कार्याकार्यप्रदीपो मन्त्रः ।

 यह कार्य इष्टसाधन है या अनिष्ट साधन है? इस प्रकारके संशयान्धकारके समय मन्त्र अंधकारविनाशक दीपकका काम करता है। जैसे दीपक अन्धकारको हटाता है इसी प्रकार मन्त्र प्रज्ञाकी मन्दतारूपी अंधेरे के समय, उसे हटाकर मनुष्यको बुद्धिकी प्रखरतारूपी प्रकाश देता है । इस लिये वृद्ध लोग कह गये हैं “सम्मन्त्र्यसूरिभिः सार्धं कर्म कुर्याद्विचक्षणः।” बुद्धिमान् मनुष्य, उन विषयोंके विशेषज्ञोंके साथ सम्मन्त्रणा करके काम करे तो पूरा होने में संशय न रहे । अमन्त्रित कार्यों की स्थिति जलमें कच्चे घडोंकी सी होती है। सम्मन्त्रित कार्य तो जलमें पक्व कुम्भके समान अटल बने रहते हैं।

**मन्त्रचक्षुषा परछिद्राण्यवलोकयन्ति ॥३०॥**

 **विजीगीषु राजा लोग मन्त्रियोंसे परामर्श करने रूप आंखसे प्रतिपक्षियोंकी राष्ट्रीय निर्वलताओंको जान लेते हैं ।**

 विवरण—शत्रुकी निर्बलताका पूरा पता लगालेनेपर ही उसपर विजय पानेकीपूर्णोग सन्नद्धता होसकती है। राजाके लिये शत्रुकी निर्बलता जाननेका उपाय कुशलमन्त्रियों के साथ विचारविनिमय करनेके अतिरिक्त दूसरा कोई नहीं है। राजा योग्यमन्त्रीके बिना राज्यरक्षाके सम्बन्धमें अंधा बना रहता है। देशविदेशके विशेषज्ञ मन्त्रियोंके लिये ही संभव है कि वे शत्रुशक्तिके विषय में ठीक ठीक पता चलाकर या तो युद्धकी प्रेरणा दें या युद्धसे निवृत्त रखें। इसलिये मन्त्रियोंके साथ राजाका अत्यन्त घनिष्ट सम्बन्ध रहना चाहिये । राजाको भी मन्त्रीको सम्मतिपर विश्वास करके राज्यका परिचालन करना चाहिये। राजा शत्रुकी शक्तिका पूरा पता होनेपर ही अपनी शक्तिको अजेय बना सकता है । मन्त्रणा करते समय बालक, बन्दर, तोता, मैना आदि ऐसा कोई जीवजन्तु न हो जो मन्त्रको लेउड और उसे शत्रुपक्ष में पहुंचादे ।

**मन्त्रकाले न मत्सरः कर्तव्यः ॥३१॥**

 **मन्त्रग्रहण करते समय मन्त्रदाताके छोटे बडेपनपर ध्यान न देकर उसके अभ्रान्तपनेपर ईर्ष्या न करके श्रद्धा के साथ मन्त्रग्रहण करना चाहिये ।**

 विवरण—उस समय किसीको दाबकर अपनी बात ऊपर रखनेका प्रयत्न न होना चाहिये। अच्छी बात सबको सुननी चाहिये। मन्त्रके समय शाब्दिक संघर्ष नहीं होना चाहिये। उस समय अपनेअभ्रान्तपनेपर डटनेसे धैर्यहानि तथा कार्यका व्याघात निश्चित होजाता है।

**त्रयाणामेकवाक्ये सम्प्रत्ययः ॥३२॥**

 **विचारणीय प्रस्तुत कर्तव्यके विषयमें, ऊपर वर्णित तीनों मन्त्रणाकर्ताओंका ऐकमत्य होजाना मन्त्रकी श्रेष्ठता है। उससे कार्यसिद्धि सुनिश्चित हो जाती है।**

 विवरण—‘मानी प्रतिमानिनं’ इस सूत्रके अनुसार (१) मन्त्रग्रहीता, (२) अपनाआभ्यन्तरिक ज्ञानस्वरूप मन्त्रणादाता तथा (३)

विश्वस्त हितैषी व्यवहारकुशल महामन्त्री इन तीनोंका किसी एक विषय में ऐकमत्य होजाना कार्यका निष्पादक माना जाता है।

**कार्याकार्यतत्वार्थदर्शिनो मन्त्रिणः ॥३३॥**

 **कार्य, अकार्य दोनोंकी वास्तविकताको ठीक ठीक समझनेवाले (अर्थात् मन्त्रकी यथार्थताको स्वभावसे पहचान जानेवाले) अपने नियत वेतनसे अधिक न चाहनेवाले तथा मन्त्रके रहस्यको समझानेवाले मन्त्री होने चाहिये ।**

 विवरण—मन्त्री लोग विद्याओं में पारंगत विशुद्धकुलीन धर्म, अर्थ दोनों में प्रवीण सरल स्वभाववाले ब्रह्मवेत्ता होने चाहिये। मन्त्र जब प्रारंभमें ही भेद पा जाता है तब किसीके बसका नहीं रहता। इस दृष्टि से मन्त्रियों के निर्धारण में बडी सावधानीकी आवश्यकता है । मन्त्रसंगोपनकी शक्ति ही मस्त्रियोंका एकमात्र मूल्य है ।

 पाठान्तर—अकामबुद्धयो मन्त्रतत्वार्थदर्शिनो मन्त्रिणः।

अकामबुद्धि (अर्थात् राजकाजसे अपना कोई व्यक्तिगत स्वार्थ निकालन न चाहनेवाले स्वार्थशून्य अलोलुप निर्मत्सर विवेकी) लोग मन्त्री बनाये जाने चाहिये ।

**पट्कर्णाद् भिद्यते मन्त्रः ॥३४॥**

 **मन्त्र छः कानों में पहुंचनेपर फूट निकलता है।**

 विवरण— मन्त्र राजा तथा मुख्यमन्त्रीके अतिरिक्त किसी भी तीसरे व्यक्तिके कार्नोसक पहुंचते ही असार तथा हतवीर्य होजाता है। तीन मन्त्रियों की मन्त्रणाका फूट जाना प्रायः सुनिश्चित है। यही इस सुत्रका भाव है। इसके अनुसार जब मन्त्रणाको अन्तिम निश्चित रूप मिलना हो उस समय केवल दो उत्तरदायी मनुष्य हो उसे निश्चित अन्तिम रूप दें । जब कि दोकी मन्त्रणाके ही सुरक्षित रहसकनेका सिद्धान्त मान लिया जाय, तब “त्रयाणामेकवाक्ये संप्रत्ययः” इस सूत्रके “त्रयाणाम्” इस पदका

तथा “मानी प्रतिमानिनमात्मनि द्वितीयं मन्त्रमुत्पादयेत्” इस सूत्रका हमारा अर्थ ही युक्तिसंगत ठहरता है। यह पाठक विशेष ध्यान से देखें ।

 राजा और महामन्त्री अथवा महामन्त्री और विभागीय मुख्याधिकारी ये ही दो दो मिलकर किसी कार्यकीअन्तिम रूपरेखा नियत करें। अपने विभागीय मन्त्रियोंसे मन्त्रणा करके किसी कर्तव्यका निर्णय करना महामन्त्रीका काम होनेपर भी कार्यका अन्तिम निर्णय राजा और महामन्त्रीकरें । ये दानों मन्त्रगुप्ति के लिये उत्तरदायी हों ।

 पाठान्तर—षट्कर्णो मन्त्रश्छिद्यते ।  
  छः कानों में पहुँचा हुआ। मन्त्र छिन्नभिन्न होजाता है।

**आपत्सु स्नेहसंयुक्तं मित्रम् ॥३५॥**

 **विपत्तिके दिनोंमें (जब कि सारा संसार विपद्ग्रस्तको विपन्न होने के लिये अकेला छोड भागता है) सहानुभूति रखनेवाले लोग मित्र कहाते हैं ।**

 विवरण—जो लोग विपन्नकीविपत्तिको अपने ही ऊपर आई विपत्ति मान लेते और आपकाल में विपद्ग्रस्तका साथ देते हैं, उन्हींको किसीसे मित्रताका संबन्ध जोडने या किसीको अपना मित्र कहनेका अधिकार होता है। इनके अतिरिक्त जो लोग आपत्तिके समय मित्रोंको अकेला विपन्न होने के लिये छोड़ देते हैं वे किसीके मित्र बनने या कहलानेके अधिकारी नहीं होते। आनेवालीविपत्तियें ही विपन्नको शत्रु-मित्रकी पहचान कराती हैं और सच्चे मित्रसे मिलानेवाली सच्ची मित्र बनजाती है। आपत्तिके दिनों में विपन्नका साथ देना और इस साथ देनेमें जो संकट आ खडा हो उसे सहर्ष सहन करना ही सच्ची मित्रता है। सच्चे लोगों के पारस्परिक संबन्ध ही मित्रता कहाते हैं। क्योंकि सच्चे लोगोंकी मानसिक स्थिति सत्यकी प्रेमिका होती है इस कारण ये लोग शरीरसे भिन्नभिष्ट होते हुए भी मनमें अभिन्न होते हैं। स्वार्थबन्धन मित्रता नहीं है। मित्रता सत्यनिष्ठोंका ही एकाधिकार है। दलीय कार्यक्रम (पार्टीप्रोग्राम) मित्रता नहीं

हैं । सत्यनिष्ठ लोग अपनी सत्यनिष्ठा के परिणामस्वरूप किसी भी सत्यनिष्ठ पर आगई हुई विपत्तिको अपने ही ऊपर आई विपत्ति मानकर उस विपद्वरण तथा विपद्वारण में विपन्नके स्वभाव से साथी बनजाते हैं। कृत्रिम मित्र लोग जिस विपत्ति में विपन्नको त्याग देते हैं वह विपद् वास्तव में सत्यनिष्ठा के परिणामस्वरूप आई हुई होती है। मनुष्य की सत्यनिष्ठा आसुरीसमाज में अनिवार्य रूपसे राजाओं या शक्तिमानोंके रोषका कारण बन जाती है। आसुरी समाज तो आसुरी राज्य या अधिक शक्तिवाले लोगोंके सामने नतमस्तक होकर उसे स्वीकार किये रहता है इस लिये उससे राज्यशक्ति या बड़े लोगोंके संघर्षका अवसर नहीं आता। परन्तु सत्यनिष्ठ व्यक्ति से आसुरी राज्य और घमंडी लोग सद्दे नहीं जाते, इसीसे संघर्ष खडा होजाता है। वह प्राणोंपर खेलकर भी उस राज्य तथा भौतिक बलशाली के बलको अस्वीकार करना अपना अत्याज्य कर्तव्य माना करता है। उस समय उसका राजरोष या प्रवल व्यक्ति के रोषका पात्र बनजाना ही मित्रकी पहचान करानेवाला होजाता है। “राजद्वारे श्मशाने च यस्तिष्ठति स बान्धवः।” उस समय केवल समृद्धि के दिनोंवाले कृत्रिम मित्र उसे विपन्न होनेके लिये अकेला छोड देते और अपने को मित्र होने के अयोग्य घोषित कर देते हैं।

**सकिं सखा साधु न शास्ति योऽधिपं हितान्न यः  
संशृणुते स किं प्रभुः । सदानुकुलेषु हि कुर्वते रतिं  
नृपेष्वमत्येषु च सर्वसंपदः॥**

 स्वामीके हितका अनुपदेष्टअमात्य आदि नामोंवाला मित्र सच्चा मित्र नहीं है । अपने हितोपदेशी मित्रोंसे अपने कल्याणकी बात न सुननेवाला स्वामी खोटा स्वामी है। सच्चे मित्रोंको, राजाके हितकी बात, उसके सुननेको उद्यत न होनेपर भी उससे बलपूर्वक कहदेनी चाहिये, तथा सच्चे स्वामीको अपने हितकीकटु बात भी मित्रोंसे श्रद्धापूर्वक सुननी चाहिये । तब ही राजा और उसके मित्रों अर्थात् मन्त्रियोंका ऐकमत्यरहसकता है।

राजा और अमात्योंके परस्परानुरक्त रहनेपर ही राष्ट्र में सकल संपत्तियों का वास होता है ।

 भिन्नभिन्न विद्वानोंने मित्रके निम्न लक्षण किये हैं ।

**तन्मित्रमापदि सुखे च समक्रियं यत् ।**

 मित्र वह है जो संपत् और विपत् दोनोंमें पूरा पूरा साथ दे और समान प्रतिकार करे ।

**मन्दायन्ते न खलु सुहृदामभ्युपेतार्थकृत्याः।**

 मित्रोंके वे कर्तव्य जो एक बार अपने विपन्न मित्रकी सहायता के रूप में स्वीकृत होजाते हैं कभी मन्द नहीं होते \।

**समानशीलव्यसनेषु सख्यम् ।**

 जिनके शील समान और जो एक विपत्तिके आखेट होते हैं, उनमें मित्रता होती है ।

**कराविव शरीरस्य नेत्रयोरिव पक्ष्मणी।  
अविचार्य प्रियं कुर्यात् तन्मित्रं मित्रमुच्यते॥**

 जैसे शरीरपर चोट पडनेपर हाथ शरीरकी और आंखपर आघात आनेपर पलकें आखोंकी रक्षा के लिये बिना विचारे स्वभावसे कटिबद्ध होजाती हैं, उसी प्रकार जो मित्रको विपन्न देखकर बिना आगा पीछा देखे उसकी सहायताको दौड पडता है वही मित्र है ।

**शुचित्वं त्यागिता शौर्ये सामान्यं सुखदुःखयोः।  
दाक्षिण्यं चानुरक्तिश्च सत्यता च सुहृद्गुणाः॥**

 निष्कपटता, मित्रके लिये त्याग, मित्रके विपद्वारण के लिये शौर्य, सुख- दुःखमें समानता, उसके हितसाधनके लिये चातुर्य अनुराग तथा सत्यताये मित्रके आठ गुण हैं।

**उत्सवे व्यसने चैव दुर्भिक्षे राष्ट्रविप्लवे ।  
राजद्वारे इमशाने च यस्तिष्ठति स बान्धवः॥**

 जो मनुष्य उत्सव, विपत्ति, दुर्भिक्ष, राष्ट्रविप्लव, राजद्वार तथा मृत्युके संकटमें भी साथ देता है वही बान्धव है ।

**शोकारातिभयत्राणं प्रोतिविश्रम्भभाजनम् ।  
केन सृष्टमिंद रत्नं नित्रमित्यक्षरद्वयम् ॥**

 शोक शत्रु तथा भयसे रक्षा करनेवाली, प्रीति तथा विश्वासकी पात्र यह मित्र नामकी दो अक्षरोंकी जोडी किसने बनाई?

**प्राणैरपि हिता वृत्तिरद्रोहो व्याजवर्जनम्।  
आत्मनीव प्रियाधानमेतन्मैत्रीमहाव्रतम् ॥**

 प्राणपणसे भी हितचेष्टा करना, द्रोह तथा छल कपट से व्यवहार न करना मित्रका अपने समान प्रिय करना, यही मैत्री नामक महाव्रत है।

**पापान्निवारयति, योजयतिहिताय,  
गुह्यं च गूहति, गुणान् प्रकटीकरोति ।  
आपद्गतं न च जहाति, ददाति काले,  
सन्मित्रलक्षणमिदं प्रवदन्ति सन्तः॥**

 पापसे रोकता, हितमें लगाता, गोपनीयको छिपाता, गुणोंको प्रकट करता, विपत्ति में फंसेको नहीं त्यागता, सहायता के सर्वोत्तम समयपर सहायता करता है, उसीको सन्त लोग सन्मित्र कहते हैं ।

**मित्रं प्रीतिरसायनंनयनयोरानन्दनं चेतसः,  
पात्रं यत् सुखःदुखयोः सह भवेन् मित्रेण तद्दुर्लभम् ।  
ये चान्ये सुहृदः समृद्धिसमये द्रव्याभिलाषाकुलास्,  
ते सर्वत्र मिलन्ति तत्त्वनिकपग्रावा तु तेषां विपत्॥**

  जो मित्र नयनको प्रीतिरस तथा चित्तको आनन्द देनेवाले, मित्र के सुख- दुःखको अपने ही सुखदुःख माननेवाले हों, ऐसे मित्र संसार में दुर्लभ होते हैं । ये जो समृद्धि के दिनों में द्रव्याभिलापासे आकुल होनेवाले मित्र नामक जन्तु होते हैं, ऐसे लोग तो संसार में बहुत मिल जाते हैं। परन्तु विपत्ति

उन स्वार्थी मित्रोंकी कसोटी बनजाती और उनके मित्रताके ढोंगका भंडाफोड कर देती है ।

 ऊपरवाले वचनोंमें मित्रके लक्षणोंका उल्लेख हुआ है। परन्तु आजके संसार में मित्रोंके जो व्यवहार देखने में आते हैं वे सब इन लक्षणोंकी कसौटीपर खरे नहीं उतरते। वे मैत्रीके नामपर सम्मानित होनेके स्थानपर वैरके नामसे निन्दित होने योग्य दिखाई देते हैं। संसार में राष्ट्रोंके साथ राष्ट्रोंकी, पार्टियों के साथ पार्टियोंकी तथा व्यक्तियों के साथ व्यक्तियोंकी ऐसी ही धूर्ततापूर्ण मैत्री देखने में आती है। इन सब मित्रताओं में स्वार्थमोह, स्वभावजमोह, या रूपज मोहोंमें से कोई एक बन्धन अवश्य रहता है। ये बन्धन कुछ सीमातक चलते हैं \। इन मित्रताओंका कारण भौतिक सीमातक सीमित रहता है। जो स्वार्थ राष्ट्रों दलों या व्यक्तियों को दलबद्ध करता है, उस स्वार्थकी संभावनाका अन्त होते ही मित्रताका बन्धन टूट जाता है। रूपज मोहवाला बन्धन भी अपनी सोमातक रहता है। वह भी उस सीमाको पार करते ही टूट जाता है। इसके विपरीत सच्ची मित्रताके बन्धनोंका कभी न टूट पानेवाला स्थायी बन्धन होना अनिवार्य होता है। सत्यनिष्ठकी सच्ची मित्रताका बंधन सत्यका ही बंधन होता है इसलिए वही बंधन अटूट और स्थायी होता है। सत्यनिष्ठ मित्र अपने सत्यनिष्ठ मित्रकी सेवा में सत्यकी ही सेवा और असत्यके विरोधके जिस अनुपम अमृतका आस्वादन करते हैं उसे वे समग्र संसारके विनिमय में भी त्यागनेको उद्यत नहीं हो सकते। स्थायी मित्रताके अटूट बन्धनका रूप गीता के निम्न श्लोक में स्पष्ट है—

**उद्धरेदात्मनात्मानं नात्मानमवसादयेत् ।  
आत्मैव ह्यात्मनो बन्धुः आत्मैव रिपुरात्मनः ॥**

 गीता बाह्यमित्रताओंके धोकेमें आजानेवाले लोगोंको सावधान कर देना चाहती है कि मनुष्य के शत्रुमित्र बहिर्जगत् में नहीं है। मनुष्य स्वयं ही अपना शत्रु या मित्र है। मन ही मनुष्यका स्वरूप है। सत्यनिष्ठ उचित व्यवहारी मन स्वयं ही अपना मित्र है। उसके विपरीत पापनिष्ठ मन स्वयं

ही अपना शत्रु है। स्वयं अपने मित्र बने हुए सत्यके प्रेमी लोग शरीरोंसे पृथक् होनेपर भी एक दूसरेके स्वरूप होनेके कारण, स्वाभाविक मित्र होते हैं। इन लोगोंका मित्रत्वबन्धन सुदृढ आध्यात्मिक आधारोंपर आधारित होने के कारण अटूट अभ्रान्त तथा अनन्तशक्तिमान् होता है । मित्रकी इस परिभाषाका समर्थन ऊपरवाले सब लक्षणोंसे प्रमाणित होजाता है। इनमें से एक वचनकी सत्यतापर विचार करनेसे ही सब वचनोंकी सत्यतास्वयमेव प्रमाणित हो जायगी। जैसे हाथ शरीरकी और पलक नेत्रकी रक्षा बिना विचारे स्वभावसे करते हैं, इसी प्रकार जो व्यक्ति अपनाये हुए दूसरे व्यक्तिको बिना विचारे सब समय रक्षा करनेको उद्यत रहता है, वही मित्र है। शरीरपर आई विपत्ति में शरीरकी रक्षा करना हाथकी आत्मरक्षा ही है। पलक के लिये आंखकी रक्षा करना पलककी आत्मरक्षा ही है।

 इस रक्षाप्रवृत्ति में हाथ और पलक दोनोंकी स्वाभाविकता है। इसलिये है कि यहां अपने परायेका विचार करने का अवसर ही नहीं है। अपने आपमें भेदबुद्धि न होनेके कारण ही यहां विचारका अवसर नहीं आता। मनुष्य अपनेपर विपत्ति आनेपर स्वभाव से उसे हटानेको उद्यत होजाता है। जो इस विपद्को हटानेको उद्यत होजाता है वह कौन होता है ? विपन्न व्यक्ति स्वयं ही अपना विपदुद्धारक बनजाता है। मनुष्यका अपना मन ही अपने ऊपरसे विपद्को हटाने के लिये स्वभाव से विवश होता है। जब मनुष्यका मन सत्यको अपने स्वरूपके रूप में पहचान लेता है तब वह सत्यस्वरूप बनकर अपना मित्र बने जाता है। वही मन सत्यसे हीन बनकर अपना शत्रु बनजाता है। सत्यहीन दलबद्ध राष्ट्रों, राजनैतिक व्यक्तियों तथा स्वभावज अथवा भौतिक स्वार्थ रखनेवाले संबंधोंसे संबद्ध मनुष्यों तथा लूटनेवाले डाकुओं के समूहों में सत्यका अभाव होने के कारण ये सब लोग एक दूसरे के मित्र कहलाने लगनेपर भी शत्रु ही होते हैं। मित्र केवल सत्यनिष्ठ व्यक्तियों में ही उत्पन्न होने और मिलने संभव हैं। जब कोई भी व्यक्ति अपनी सत्यनिष्ठा के कारण विपत्ति में फंसता है तब संपूर्ण सत्यनिष्ठ समाज उस विपत्तिको अपने ऊपर आई विपत्ति मानकर उसका मित्र बनजाता है और

असत्यका विरोध करते हुए संपूर्ण मनुष्यसमाजका प्रतिनिधि बनकर आत्मरक्षा करता हुआ संपूर्ण मनुष्यसमाजकी मनुष्यताका रक्षक बनजाता है ।स्पष्ट शब्दों में सत्यनिष्ठ व्यक्ति जहां एक दूसरे के स्थायी हार्दिक संबंध रखनेवालेसच्चे मित्र होते हैं वहां वे संपूर्ण समाजके भी स्थायी मित्र होते हैं ।

( मित्रसंग्रहका लाभ)

**मित्रसंग्रहणे बलं संपद्यते ॥३६॥**

 **सच्चे मित्रों का संग्रह करने या सच्चा मित्र मिलजाने से मनुष्यको बल प्राप्त होजाता है ।**

 विवरण— सच्चे मित्र मिलने से मिलनेवाला बल स्वामी, अमात्य, राष्ट्र, दुर्ग, कोष, सेना, तथा मित्र इन सातों या इनमें से कुछ रूपों में प्राप्त होता है, ऐसा कामन्दक नीतिकारका वचन है। अमरसिंहकी नीतिमें कर देनेवाली जनताको मिलाकर आठ प्रकारका बल कहा है। बलशरीर सामर्थ्यका वाचक भी है। परन्तु यहाँपर बल राजशक्ति से संबद्ध बलका पारिभाषिक नाम है ।

 इससे पहले सूत्रमें सच्चे मित्रोंसे मिलानेवाले सत्यको ही मनुष्यको बलवान् बनानेवाला मित्र बताया है। इस सूत्र में उसीका स्पष्टीकरण इस प्रकार किया है कि सत्यको अपनाकर असत्यका विरोध करते हुए विपन्न होनेसे न डरना शक्तिमानोंका स्वभाव होता है। यों शक्तिमानोंकी शक्ति उनके किये हुए असत्य विरोधोंसे ही सूचित होती है। सच्चेमित्र भी असत्यके विरोधोंसे ही हाथ आते हैं। किसी असत्यका विरोध करने लगना ही संसारमेंसे सच्चे मित्रोंके मिलनेका उपाय बनजाता है। सत्यनिष्ठासे ही बलवान् बन जाता है। सत्यनिष्ठा से सच्चा बल संगठित होजाता है।

(बलका उपयोग)

**बलवानलब्धलाभे प्रयतते ॥३७॥**

 **सत्य या सच्चे मित्रोंके बलसे बलवान् व्यक्ति अप्राप्त राज्यैश्वर्य पाने (अर्थात् उसे उत्पन्न करने तथा उसे निरन्तर बढाते**

**रहने) के लिये सत्यानुमोदित प्रयत्न किया करे, या किया करता है।**

 विवरण —सत्य के बलसे बलवान् व्यक्ति अप्राप्त राज्यैश्वर्य पाने के लिये उचित उद्यम उत्साह तथा अध्यवसायसे युक्त होकर रहे, तब ही बलका यथोचित उपयोग और विकास संभव है। “बलेन किं यच्च रिपून्न बाधते” वह बल किस कामका जो पापी शत्रुओंका संहार करके अपनी राज्यश्री बढाने के काम न भाता हो। बल अनुपयोगसे कुण्ठित होजाता है। जैसे अयात्रा घोडोंके लिये बुढापा है इसी प्रकार अनुपयोग बलकी मृत्यु है।

 पाठान्तर—बलवानलब्धलाभे प्रयतेत ।

(आलस्य से हानि)

**अलब्धलाभो नालसस्य ॥ ३८ ॥**

 **अप्राप्त राज्यैश्वर्यको निरन्तर संग्रह करते चले जाना प्रयत्नहीन शक्तिहीन मन्द आलसीका काम नहीं हैं ।**

 विवरण — मनुष्यमें सत्यनिष्ठा न होना ही आलस्य है। सत्यहीन व्यक्ति न करने योग्य काम करता तथा करने योग्य सत्यानुमोदित प्रयत्नोंमें प्रमाद करता है । अकर्तव्यअर्थात् न करने योग्य काम करना तथा कर्तव्यों अर्थात् करने योग्य कामोंसे बचे फिरना ही आलस्य है ।

**षड् दोषाः पुरुषेणेह हातव्या भूतिमिच्छता \।  
निद्रा तन्द्रा भयं क्रोध आलस्यं दीर्घसूत्रता \।** विदुर

 कल्याणकामी मानव इस संसार में अतिनिद्रा (स्वास्थ्यकी आवश्यकता से अधिक निद्रा) तन्द्रा, भय, क्रोध, आलस्य तथा दीर्घसूत्रता ये छ दोष छोड़ दे ।

**आलस्यं हि मनुष्याणां शरीरस्थो महा रिपुः ।**

 आलस्य मनुष्य के ही शरीर में रहनेवाला मनुष्यका घरेलू महाशत्रु है।

इसलिये कल्याणार्थी मनुष्य अपने शरीरस्थ शत्रु आलस्यको पददलित करके रखे, तब ही ऐहिक अभ्युदय और मानसिक उत्कर्ष पासकता है ।

**अलसस्य लब्धमपि रक्षितुं न शक्यते ॥३९॥**

 **अलस सत्यहीन प्रयत्नहीन व्यक्ति के कर्तव्यपालनमें प्रमादी होने से उसका प्राप्त राज्यैश्वर्य भी सुरक्षित नहीं रहपाता ।**

 विवरण—दैव यदि आलसीको कुछ दे भी दे तो उससे उस देवदत्त द्रव्यको रक्षा नहीं होती ।

**अलसो मन्दबुद्धिश्च सुखी च व्याधिपीडितः।  
निद्रालु कामुकश्चैव षडेते कर्मगर्हिताः॥**

 थालसी मन्दबुद्धि सुखासक रोगी निद्रालु तथा कामुक ये ६ लोग निन्दितकर्मा माने गये हैं। उद्यम उत्साह तथा अध्यवसाय ही पुरुष के आलस्यका विरोध करते और उसे कर्म में प्रवृत्त रखते हैं। इसलिये भूति- कामी लोग सदा उद्यम उत्साहतथा अध्यवसाय से सम्पन्न रहें ।

**न चालसस्य रक्षितं विवर्धते ॥४०॥**

 **अलस सत्यहीन प्रयत्नहीन व्यक्तिका दैववश संचित राज्यैश्वर्य कुछ कालतक सुरक्षित दीखनेपर भी उसके बुद्धिमान्द्यसे वृद्धिको प्राप्त नहीं होता ।**

 विवरण—उसके राज्यैश्वर्यकी वृद्धि न होना ही उसकी अरक्षितता अर्थात् अनिवार्य विनाश है। क्योंकि आलस्य देहस्थ अन्तःशत्रु है इसलिये मानव भालस्य रूपी दोषका सदा विष्ठा आदि दैहिक मलोंके समान त्याग करता रहे \। सूत्र कहना चाहता है कि अनलस ही लब्धकीरक्षा करपाता है, और उसीकी वृद्धि होना अवश्यंभावी होता है ।

**षडेव तु गुणाः पुंसा न हातव्याः कदाचन ।  
सत्यं दानमनालस्यमनसूया क्षमा धृतिः ॥** विदुर

मनुष्यको सत्य दान अनालस्य अनसूया क्षमा तथा धृति ये ६ गुण कभी न त्यांगने चाहिये ।

 पाठान्तर — न चालस्ययुक्तस्य रक्षितं विवर्धते ।

**न भृत्यान् प्रेषयति ॥४१॥**

 **अलस (सत्यहीन प्रयत्नहीन भोगासक्त) राजा या राज्याधिकारी राजकीय कर्मचारियोंको काम या उचित सेवामें लगाने तथा उनसे उचित सेवा लेनेमें प्रमाद कर बैठते हैं ।**

 विवरण—काम करने से बचना जिसका स्वभाव होजाता है, वह भृत्योंसे काम लेनेरूपी कमसे भी स्वभावसे बचता है। यही उसके आलस्यका स्वरूप है। आलस्य न त्यागना, भृत्योंसे यथोचित काम न लेना, राजाका राज्यव्यवस्थाको अव्यवस्थित कर देने रूपो भयंकर अपराध है।

 पाठान्तर — न भृत्यान् पोषयति ।

 **आलसी राजा आलस्यजन्य दरिद्रतासे भृत्यपोषण करने अर्थात्यथोचित कार्यों के लिए भृत्य नियुक्त करने में असमर्थ होजाता है।**

 विवरण—उससे उसकी राज्यव्यवस्था पंगु होकर नष्ट भ्रष्ट होजाती है। नीतिज्ञ सोमदेवके शब्दों में “अलसः सर्वकर्मणामनधिकारी \।”आलसीको किसी भी कर्मका अधिकार नहीं है ।

अधिक सूत्र — **न तीर्थं प्रतिपादयति ॥**

 **आलसी राजा राज्यके कर्मकुशल विचक्षण अनुभवी प्रधान पुरुषोंके अनुभवोंकी उपेक्षा करके उनसे लाभ उठानेसे वंचित होजाता है ।**

** **विवरण — विद्या अनुभव और धर्मके केन्द्र तथा धर्मज्ञानसंपन्न लोग‘तीर्थ' कहाते हैं। आलसी राजा स्वभावसे मूर्ख तथा अवगुणी होनेके

कारण धर्म विद्यातथा अनुभवोंके केन्द्र गुणी पुरुषों, उनके गुणों, धर्मविद्या आदिकी संरक्षक तथा प्रचारक संस्थाओंको सुरक्षित न करके प्रत्युत उपेक्षा करके, समाजसे धर्म और ज्ञानको विलुप्त करके अज्ञान तथा अनीतिका प्रसारक बनजाता है।

 महामन्त्री, मुख्यन्यायाधीश, सेनापति, राजश्रेष्ठी, ज्योतिर्विद, राज्यकासबसे प्रभावशाली व्यक्ति, समाजोंके चार मुखिया, समस्त प्रकारकी सेनाओंके मुख्यपुरुष, पुरोहित, मन्त्री आदि राजाओंके तीर्थ होते हैं। इन्हें अपनी नीतिका पूर्ण समर्थक बनाये रहने या अपनी नीतिमें इन सबके अनुभवका समावेश होने के लिये इनके घनिष्ट संपर्कमें रहना, यह एक असाधारण अवधान, परिश्रम, इन्द्रियसंयम तथा निरलसताका काम है । यहकाम आलसीसे नहीं होता ।

(राज्यतन्त्रका लक्षण)

**अलब्धलाभादिचतुष्टयं राज्यतन्त्रम् ॥४२॥**

** १–अलब्धका लाभ २–लब्धकी रक्षा ३–रक्षितका वर्धन ४–तथा रक्षितका राजकर्मचारियों की उचित नियुक्तिसे उचित कार्योमें विनियोग या व्यय, ये राज्यव्यवस्था के चार आधार हैं। ये चारों बातें मिलकर राज्यतन्त्र कहाने लगती हैं।**

 विवरण —राज्य इन्हीं चार बार्तोपर निर्भर होते हैं।राज्यकी ये ही चार मुख्य समस्यायें होती है । इसका यह अर्थ हुआ कि राज्याधिकारी लोग न तो अर्थवृद्धि में प्रमाद करें न राज्यश्रीका असद् व्ययकरें और न उसे अनुपयोगसे नष्ट होने दें। क्योंकि श्रीकी दान भोग तथा नाशसे चौथी गति नहीं है। राजा लोग सामादि उपायोंसे, फूलों में से अति क्षुद्र मात्रा में रस लेते फिरनेवाले मधुकरोंके समान सुसह्य उपायों से प्रजार्मेसे धनसंग्रह करें और पृथ्वी पर से जल सोखकर उसे पृथिवीपर ही बरसा देनेवाले मेघोंके समान उसे प्रजाकी ही श्रीवृद्धि में व्यय कर डालें। उसे लूटके मालकी भांति अपनी

व्यक्तिगत सुख सुविधाओं तथा राजकीय आडम्बरोंमें व्यय करके नष्ट न कर डालें ।

**राज्यतन्त्रायत्तं नीतिशास्त्रम् ॥४३॥**

 **समाजमें प्रचलित या व्यवहृत नीतिशास्त्र, राज्यव्यवस्थाकी नीतिके ही अधीन (अनुसार) होता है ।**

 विवरण—राष्ट्र तब ही नीतिपरायण रहसकता है, जब कि उसका राज्यतन्त्र नीतियुक्त हो। यदि राज्यतन्त्रमें नीतिका प्रयोग न होरहा हो तो लोकमें नीति नामकी कोई वस्तु नहीं रहती। राज्यतन्त्रका अर्थ समाजकी नीतिमत्ता है। राज्यतन्त्र से बाहर नीति नामकी कोई वस्तु नहीं रहती। नीति राज्यतन्त्र में सीमित और राज्यतन्त्र से ही सुरक्षित रहती है। राज्यतन्त्र मनुष्यसमाजके साथ साथ चलता है। राज्यतन्त्रहीन समाज मनुष्यसमाज कहलानेका अधिकारी नहीं होता। राज्यतन्त्रको न मानने या भंग करनेवाला, नीतिहीन कहता है। समाजसे बाहर चलाजाना या समाजको अस्वीकार कर देना ही नीतिहीनताका अर्थ है। राज्यतन्त्रने ही जीतिको जन्म दिया है। पहले समाज बना पीछेसे नीति बनी। समाज और राजमें कोई भी भेद नहीं। नीतिने समाज नहीं बनाया किन्तु समाज अर्थात् राज्यतन्त्रने हो नीति बनाई। मनुष्योंका शान्तिके बंधन में रहने लगना ही ‘समाज’ कहाता है। समाजबद्ध रहना मनुष्यकीसामाजिक स्थिति है। अपने इस स्वभाव से समाजबद्ध होकर समाजसंगठनको सुरक्षित रखने अर्थात् समाजमें शान्तिका राज्य सुप्रतिष्ठित रखने की आवश्यकताने ही नीतिको जन्म दिया है। समाजबद्ध तो पशु भी रहता है। किन्तु पशुओं नीति नामकी वस्तु नहीं होती। नीतमत्ता मानवसमाजकी ही विशेषता है। राज्यव्यवस्था नीतिसम्पन्न हो तो उससे समाज में नीतिमत्ताको जन्म देने तथा फलने फूलनेका अवसर मिलजाता है। राज्यसंस्थाके नीतिसंपन्न होनेपर ही देश में नीति पालीजाती है। राज्यव्यवस्थासे नीतिके

हटते ही राष्ट्रभर में दुर्नीति फैलजाती है। राज्यव्यवस्थाके अनीतिपरायण होनेपर समस्त समाजका सहस्रगुण अनीतिपरायण होजाना अनिवार्य होजाता है । नीति शब्द दण्डनीति, रणनीति तथा अर्थनीति तीनोंका वाचक है।

 मनु, नारद, इन्द्र, बृहस्पति भारद्वाज, विशालाक्ष, भीष्म, पराशर, विदुर आदि पूर्वाचार्य धर्म, अर्थ तथा काम तीनोंको अबध्यघातक रखकर तीनोंपर सुनियन्त्रण रखनेके लिये शास्त्र बना गये हैं। इनके पश्चात् आचार्य विष्णुगुप्तने इन सब पूर्वाचार्योका सार लेकर गभीराशय अर्थशास्त्र बनाया है। उसीका नाम कौटलीय अर्थशास्त्र है।

**राज्यतन्त्रेष्वायत्ती तन्त्रावापौ ॥४४॥**

 **तन्त्र अर्थात् स्वराष्ट्रसंबन्धी तथा आवाप अर्थात् परराष्ट्र-सम्बन्धी कर्तव्य अपनी राष्ट्रव्यवस्थाके ही अंग होते हैं।**

 विवरण— स्वराष्ट्रसंबन्धी तथा परराष्ट्रसे व्यवहारविनिमयसंबन्धी दोनों प्रकारके कर्तव्य राज्यतन्त्र में सम्मिलित होते हैं। अर्थात् उसके भले बुरेके अनुसार भले बुरे होते हैं। परराष्ट्रचिन्ता के बिना राज्यतन्त्र अधूरा रहता है । तन्त्र अर्थात् स्वराष्ट्र अर्थात् अपनी प्रजाके जीवनसाधनों की रक्षा तथा आवाप नाम से प्रसिद्ध परराष्ट्रचिन्ता या उससे व्यवहार ये दोनों बातें राज्यव्यवस्थाकीइतिकर्तव्यतामें सम्मिलित हैं।

पाठान्तर— राज्यतन्त्रेष्वायत्तौ मन्त्रावापौ ।  
मन्त्रावापौ पाठ अपपाठ है ।

(तन्त्र)

**तन्त्रं स्वविषयकृत्येप्वायत्तम् ॥४५॥**

 **स्वराष्ट्रव्यवस्था तन्त्र कहाती और वह केवल स्वराष्ट्रसंबन्धी कर्तव्योंसे संबद्ध रहती है ।**

 विवरण— राज्य स्वदेशसंबन्धी कर्तव्य करते रहने मात्रसे अपने आप व्यवस्थित होता चला जाता है। जहां राज्य अव्यवस्थित होता है, वहां

राज्याधिकारियोंकी स्वदेश संबन्धी कर्तव्योंकी अवहेलना ही उसका कारण होती है। उसीसे राष्ट्र में अव्यवस्था फैलती है ।

पाठान्तर—मन्त्रं स्वविषयकृत्येष्वायत्तम् ।  
मन्त्रवाला पाठ अपपाठ है ।

(आवाप)

**आवापो मण्डलनिविष्टः ॥४३॥**

 **आवाप अर्थात् परराष्ट्रसंबन्धी कर्तव्य मण्डल अर्थात् पडौसी राष्ट्र से संबन्ध रखता है।**

 विवरण — शत्रुचिन्तारूपी आवाप अर्थात् शत्रुओंके कार्यों या उनकी गतिविधियों की देखभालका संबन्ध मण्डल अर्थात् समीपवर्ती राष्ट्रों के साथ और उन्हींपर निर्भर होता है।

 यदि आसपासकी राजशक्तियां शत्रुकीसहायता करती होती हैं, और उन्हें शत्रुकी सहायता करनेसे साम दाम दण्ड भेद आदि उपायोंसे रोका नहीं जाता, तो शत्रु आलवालमें जलसिंचनसे बढनेवाले फली वृक्षके समान मण्डलसे बल पाता रहकर बढता चल जाता है। इसलिये राजालोग अपने मण्डलको शत्रुओं के प्रभाव या वशमें न आने देने तथा उन्हें अपने अधीन या सहायक बनाये रखने की गम्भीर चिन्ता रखें। मण्डलको अपनी उपेक्षा से अपने प्रभाव से बाहर न होने दें ।

 कामन्दकीय नीति, बार्हस्पत्य सूत्र तथा कौटलीय अर्थशास्त्र में यह विषय विस्तार से वर्णित है ।

पाठान्तर — आवापो मण्डले सन्निविष्टः ।

(मण्डल)

**सन्धिविग्रहयोनिर्मण्डलः ॥४७॥**

 **राज्यसंपृक्त वे पडौसी राज्य मण्डल कहाते हैं जिनके साथ सन्धि और विग्रह होते हैं ।**

 विवरण— सन्धि विग्रहों का व्यवहार पडौसी राष्ट्रोंके हीसाथ होता है। सन्धिविग्रहके क्षेत्र राष्ट्र मण्डल कहाते हैं। सन्धिका अर्थसन्धान तथा विग्रहका अर्थ विरुद्ध कर्म करना या विरोधीकर्म अपनाना है।धनदानादि उपायोंके द्वारा प्रेमका सम्बन्ध जोडना या मित्र बनाना सन्धि है। राजा लोग कुछ पदार्थ के देकर आपस में प्रतिज्ञाबद्ध होते हैं। यह सन्धि कहाती है। उसीको पण भी कहते हैं। पणसे होनेवाली सन्धि पणबन्ध कहाती है। सोमदेवके शब्दोंमें " पणबन्धः सन्धिः \। अपराधो विग्रहः "। जब कोई किसी राजाका अपराध करता है, तब ही विग्रह खडा होता है। दूसरे राष्ट्र में दाहलूट मार आदि भी विग्रहके ही रूप हैं \। सन्धि और विग्रहों के बहुत से रूप हैं। प्रकटविग्रह, कूटविग्रह, मौनविग्रह भेदसे विग्रह के भी तीन भेद बताये जाते हैं। कोई दुर्बल राजा बली राज्यको पणदानसे जबतक के लिये सन्तुष्ट करता है तबतक उन दोनोंकी सन्धि रहती है। पडौसी राष्ट्र के साथ समयकी आवश्यकता तथा पडौसी राष्ट्रोंके बर्तावके अनुसार सन्धि विग्रह करते रहना राज्यव्यवस्थाका राष्ट्रीय कर्तव्य होता है। किसीसे न तो सदा सन्धि रह सकती है और न सदा किसीसे विग्रह ही रहता है । किस समय कौनसी नीतिकी आवश्यकता है यह देखते रहना ही नीतिमत्ता है ।

पाठान्तर—सन्धिविग्रहयोर्योनिर्मण्डलम् ।

**सन्धिविग्रहों के कारण बनते रहनेवाले पडौसी राष्ट्र मण्डल कहाते हैं।**

(राजा)

**नीतिशास्त्रानुगो राजा ॥४८॥**

 **नीतिशास्त्रका अनुगामी होना राजाकी योग्यता है ।**

 विवरण— हेतुशास्त्र, दण्डनीति, तथा अर्थशास्त्र नीतिशब्दसे कहे जाते हैं। शासनव्यवस्थासे सम्बन्ध रखनेवालेको इन सब राजशास्त्रोंका सूक्ष्म ज्ञान होना चाहिये। यदि राज्याधिकारी लोग राजशास्त्रसे अपरिचित

रहकर तथा अपने कृत्योंपर कोई सामाजिक नियन्त्रण न रखकर स्वेच्छाचारिवासे राज करेंगे तो प्रवल अनिष्ट उठ खड़े होने सुनिश्चित हैं। राजाको नीतिप्रोक्त नियमों के अनुसार ही आध्मरक्षा तथा प्रजापालन करना चाहिये । मनुके शब्दों में “बहवोऽविनया नष्टा राजानः " वेन आदि बहुत से राजा अविनय या दुर्नीतिसे विनाश पाचुके हैं।

(शत्रुराष्ट्र)

**अनन्तरप्रकृतिः शत्रुः ॥४९॥**

 **स्वदेशसे अव्यवहितदेशके राजा स्वभावसे शत्रु होते हैं।**

 विवरण— जिनसे हरघडीका सीमासंघर्ष आदि कलह होने की संभावना बनी रहती है वे परस्पर शत्रु बनजाते है । राज्याधिकारी लोग निकटवर्ती राज्योंसे सदा सतर्क रहें और उनकी स्वविरोधी गतिविधि देखते रहें ।

 अहिताचरण करनेवालों की परस्पर शत्रुता हो जाती है। सुखदुःखमें एकसा रहना मानवसमाजको संगठित करनेवाला स्वाभाविक बन्धन है । इस मधुर बन्धनमें आबद्ध न रहकर दूसरेका सुख छीनने तथा दुःख पहुंचाने की स्वार्थी प्रवृत्ति रखने वाले लोग पारस्परिक शत्रु बन जाते हैं। समाजबन्धनको अस्वीकार करने और उसे मिटा डालनेवाला होना ही शत्रुकी परिभाषा है। समाजका शत्रु स्वभाव से व्यक्तिका भी शत्रु होता है। यदि पडौसके राजा एक दूसरेके हितैषी हों तो वे परस्पर सहायक बनकर शक्तिमान् होसकते हैं ।

 इस आदर्श के अनुसार पर्वतों तथा समुद्रोंसे बनी हुई चार प्राकृतिक सीमावाले भारतराष्ट्र की सीमा के प्रत्येक स्वतन्त्र राजाका अपने पडौसी से शत्रुता न करके उसका मित्र बनकर सम्मिलित भारतका एक विशाल शक्तिशाली साम्राज्य बनजाना ही “भारतको राष्ट्रीयताका आदर्श” है। भारतके वर्तमान राज्योंका पारस्परिक शत्रु बनजाना भारतकी राष्ट्रीयताका घातक है। जो राजा अपने पडौसी राज्यकी सुख समृद्धि अपहरण करनेकी भावना

रखता है वह जहां संपूर्ण राष्ट्र के सामूहिक संगठनका शत्रु है वहां वह अपने राष्ट्रका भी शत्रु ही है। जो राज्याधिकारी इस प्रकारकी क्षुद्र स्वार्थ भावना से पडौसी राष्ट्रपर आक्रमण करनेवाला बनता है वह निश्चय ही स्वभाव से लोभान्ध होकर अन्याय बुद्धि के द्वारा परराष्ट्रके ही भीतर नहीं अपने राष्ट्र के भीतर भी प्रजाके धन प्राण तथा शान्तिका अपहरण करनेवाली अन्यायी अत्याचारी आसुरी राजशक्ति बने बिना नहीं रह सकता । साम्राज्यविस्तार चाहनेवाले प्रत्येक लोभी राष्ट्रकी आभ्यन्तरिक प्रजामें भी असन्तोष तथा राजविद्रोह होना अवश्यंभावी स्थिति है। राज्याधिकारके लोभियोंने भारतभूमिको दो भागों में बांटकर पृथक् सिंहासनोंपर बैठकर अपने अपने राष्ट्रों की प्रजामें जो अशान्ति उत्पन्न करडाली है, वह तबतक नहीं जा सकती जब तक भारत फिर प्रजाहितकारी अखण्डशक्तिमान् राज्यशक्ति न बने।

(मित्रराष्ट्र)

**एकान्तरितंमित्रमिष्यते ॥५०॥**

 **निकटवाले शत्रुराज्यसे अगला राज्य जिसकी हमारे शत्रुसे शत्रुता रहना स्वाभाविक है उस शत्रुके विरुद्ध, स्वभावसे ही हमारा मित्र बनजाता है।**

 विवरण— किसी शत्रुसे शत्रुता करनेवाले अनेक राष्ट्रोंका परस्पर मित्रताका बन्धन होना स्वाभाविक है ।

**हेतुतः शत्रुमित्रे भविष्यतः ॥५१॥**

 **शत्रु मित्र अकारण न होकर कारणवश हुआ करते हैं।**

 विवरण—सदाचरण या उपकारसे मित्र, तथा असदाचरण या अनुपकारसे शत्रु बन जाया करते हैं। नित्यमित्र, सहजमित्र तथा कृत्रिममित्र तीन प्रकारके मित्र होते हैं। अकारण पाल्यपालक बन जानेवाले नित्यमित्र, कुलपरम्परासे चले आनेवाले मित्र सहजमित्र तथा प्रयोजनसे स्नेह करनेवाले कृत्रिममित्र होते हैं ।

 शत्रुमित्रपरिचय के निम्न कारण प्रत्यक्ष उपस्थित होजाते हैं। जो मनुष्य मित्रकी विपत्तिको अपनी विपत्ति मानकर, मित्रके चित्तको स्थिर तथा दृढ बनाये रखने के लिये स्वयं दृढताके साथ उसका साथ देकर अपना कर्तव्य पूरा करता है वही सच्चा मित्र है। सच्चा मित्र संपत्तिके दिनों में मित्रकी संपत्तिको अटल बनाये रखता तथा विपत्तिके दिनों में उसकी विपतको हटाये रखने के उद्देश्य से उसके सच्चे दितमें आत्मदान कर देता है। हित में आत्मदान करनेवाला मित्र ही सच्चा मित्र है। जो व्यक्ति कृत्रिम मित्र बनकर मित्रके अच्छे दिनोंमें तो उसका धनशोषण तथा अपना स्वार्थोंद्वार करता है और मित्रके दुर्दिनोंमें आखें फेर लेता, शत्रुसे मेलजोल रखता तथा मित्रकी निन्दा करता है, वह वास्तव में शत्रु हीहै। जो विश्वासपात्र बनकर विश्वासघात करता, सब बातों में मतभेद रखता, सदा धनशोषण करता, स्वयं कभी कुछ नहीं देता, सदा अपना ही गीत गाता, अपना ही रोना रोता, शत्रु पैदा करता, अपने ही संबन्धको प्रधानता तथा महत्व देकर रहता और समय पात ही पैशुन्य करता है, उसे कभी मित्र न मानना चाहिये।

(निर्बल धार्मिक राजाकीसंधिनीति)

**हीयमानः सन्धिं कुर्वीत ॥५२॥**

 **निर्बल नीतिमान् राजाका तात्कालिक कल्याण इसीमें है कि वह अधिक शक्तिशाली अन्यायी सशक्त राज्यक साथ सन्धिकी नीतिको अपनाकर आत्मरक्षा करे और उपस्थित संग्रामको टालदे ।**

 विवरण— वह अपनी हीयमान अवस्थाका शत्रुको पता चलने से पहले ही अपनी ओरसे सन्धिका प्रस्ताव करके आत्मरक्षाका प्रबन्ध करें। वह युद्ध स्थगित करने के अवसरका अपनी शक्तिवृद्धि में उपयोग करे। नीतिमान् राजाके लिये ये दोनों ही बातें अभीष्ट नहीं हैं कि वह सन्धिके द्वारा अपने से

बलवान् अधार्मिक शत्रुके हाथोंमें आत्मविक्रय करे या पराजय निश्चित होनेपर उससे संग्राम करके मिट जाय। ऐसे समय नीतिमान् राजाका कर्तव्य है कि शत्रसे सामयिक सन्धिके सहारे भात्मरक्षा करके शक्तिसंचय करने में लगा रहे । यही उसकी सन्धिका उद्देश्य रहना चाहिये।

(सबल धार्मिक राजाकी सन्धिनीति)

अधिक सूत्र—**हीयमानेन न सन्धि कुर्वीत ।**

 **वर्धिष्णु नीतिमान् धार्मिक राजाका कल्याण इसी में है कि वह अपनी विजय निश्चित होने तथा नीतिहीन शत्रुकी हीयमान अवस्थाका पता चल जानेपर उसके सन्धिप्रस्तावको स्वीकार न करे।**

 विवरण— नीतिमान्बलवान् राजाके लिये यह कदापि उचित न होगा कि वह अधार्मिक निर्बल शत्रुको संग्रामभूमि में आखडा पाकर भी उसे न मिटाकर उसकी मीठी बातोंके चक्कर में आकर उससे सन्धि करके उसे भविष्य में शक्तिमान् बनकर शत्रुता करते रहने के लिये जीवित रहनेदे। शत्रुको उसकी प्रस्तावित सन्धिसे जीवित रहनेका अवसर देदेना राजनैतिक मौतरूपी भयंकर प्रमाद है।

(सन्धिका कारण)

**तेजो हि सन्धानहेतुस्तदर्थानाम् ॥५३॥**

 **सन्धानार्थी दोमेंसे दोनोंकी तेजस्विता प्रभावशालिता तथा प्रताप ही सच्चो सन्धिका कारण होता है ।**

 विवरण— कोष तथा दण्डज प्रताप तेज कहता है। धनभंडार कोष कहाता है। दमन तथा सेना ये दो दण्डके भेद हैं।

**अधिक्षेपावमानादेः प्रयुक्तस्य परेण यत् ।  
प्राणात्ययेऽप्रसहनं तत्तेजः समुदाहृतम् ॥** (भरत)

 दूसरेके किये अधिक्षेप तथा अपमानको न सहना तथा इस असहन में प्राणोत्सर्ग तक करनेको प्रस्तुत होजाना‘तेज’ कहाता है। “मुहूर्त ज्वलितं श्रेयो न च धूमायितं चिरम्।” चिरकाल तक धूयेके साथ निष्प्रभ होकर पछता पछताकर सुलगते रहनेकी अपेक्षा ज्वालामालाके साथ एक क्षणभर भी जीलेना शोभाकी बात है।

 सूत्र कहना चाहता है कि जब कोई दूसरे पक्षमें अधिक तेज देखे और सन्धि करना आवश्यक माने तब अपने सम्मानको सुरक्षित रखकर दीयमान होते हुए भी शत्रुको अपनी हीयमानता न दिखाकर, बन्दरघुडकी दिखाते हुए ही उससे सन्धि करे। सन्धि करने में अपने सम्मान और अस्तित्वको सुरक्षित रखना अपना विशेष कर्तव्य माने। ध्यान रहे कि सम्मान सुरक्षित नहीं होगा, तो सन्धि सन्धि न होकर आत्मसमर्पण होजायेगा। सन्धिके समय हीयमानका कर्तव्य होता है कि वह सन्धिप्रस्ताव में अपनेको मिटाकर सन्धि न करे। किन्तु निर्विषहोनेपर भी फुंकार मारना न त्यागनेवाले सांपकी भांति अपने तेजको अक्षुण्ण रखकर सन्धि करें ।

पाठान्तर — **तेजो हि सन्धानहेतुस्तदर्शिनाम्।**  
**नातप्तलोहो लोहेन सन्धीयते ॥५४॥**

 **जैसे बिना तपे लोहेकी बिना तपे लोहेस सन्धि नहीं होती, इसी प्रकार दोनों पक्षों में तेजस्विता न हो तो सन्धि नहीं होती ।**

 विवरण— यह तो ठीक है कि दोनोंमेंसे एकके प्रतापका अधिक होना अनिवार्य है तो भी उनमें सन्धि होना तब ही संभव होगा, जब हीयमान राजा अपने पौरुष ढीले न छोडचुका होगा। यदि वह पौरुष ढीले छोड देगा तो अपना स्वतंत्र अस्तित्व ही खो बैठेगा। सन्धि तब ही होसकेगी जब निस्तेज राजा भी शत्रु से संधिप्रस्ताव में अपनी तेजस्त्रिताको अक्षुण्ण बनाये रखकर शत्रुपक्षपर सन्धिका दबाव डाल रहा होगा। बात यह है कि शत्रुपक्ष अधिक बलवान्होनेपर भी युद्ध के अनिष्टकारी परिणामसे बचना चाहाकरता है। ऐसी स्थितिमें नीतिमान धार्मिक राजा अधार्मिक शत्रुपर

अपनी तेजस्विता के दबाव से अपनी निर्बलताको छिपाये रखकर सन्धिका प्रस्ताव करे \। तब ही सफलमनोरथ होकर आत्मरक्षा करसकता है ।

**अमर्षशून्येन जनस्य जन्तुना न जातहार्देन न विद्विषादरः॥**

**महाकवि भारवि**

 जब मनुष्य अमर्षशून्य और पराभवसहिष्णु होजाता है, तब यथार्थ में वह सभ्य समाजके लिये तो मर ही जाता है। तब न तो मित्रपक्ष उसका आदर करता है, और न शत्रुपक्ष \। जैसे एक गरम और एक ठंडा लोहा परस्पर सन्धि नहीं कर पाते, जैसे मिश्रित होनेके लिये दोनोंको आवश्यक मात्रा में उष्ण होना चाहिये, इसी प्रकार दोनों में आवश्यक तेजस्विता होनेपर हीसन्धि संभव है ।

 यदि मनुष्य अपना तेजस्वीपन खोकर बन्दरघुडकी देना भी छोडकर सन्धि मांगेगा तो प्रतिपक्षी युद्ध ही करेगा। सब जानते हैं कि सीधी अंगुलियोंसे घी नहीं निकलता। यदि सन्धिका इच्छुक शत्रुको अपनी विवशता दिखा बैठेगा और गिडगिडाकर सन्धि मांगेगा तो उसका आखेट बने बिना नहीं रहेगा। इस प्रकार यदि सन्धि हो भी जायेगी तो वह निस्तेज पक्षके लुण्ठनका कारण बनजायेगी ।

पाठान्तर—नातप्तलोहं लोहेन सन्धत्ते

(युद्धका अवसर)

**बलवान् हीनेन विगृह्णीयात् ॥५५॥**

 **बली राजा शत्रुको हीन पाकर ही उससे युद्ध ठाने ।**

 विवरण— यदि शत्रु हीन न हो तो उससे युद्ध न ठान कर उसे उपायान्तरसे नष्ट करनेवाले बौद्धिक प्रयोग करे \। मनुष्य यह जाने कि बुद्धिबल भीतिकबलसे अधिक महत्ववाला होता है ।

**एकं हन्यान्न वा इन्यादिषुर्मुक्तो धनुष्मता।  
दर्बुद्धिमतोत्सृष्टा इन्ति राष्ट्र सनायकम् ॥**

 धनुर्धारीका मारा एक तीर अपने लक्ष्यको मारसके या न मारसके, परन्तु बुद्धिमानोंको प्रयुक्त बुद्धि नायकसहित राष्ट्रका ध्वंस कर डालती है।

 मनुष्य विग्रह वहां न करे, जहां वह अशान्तिका कारण हो। क्योंकि अशान्तिदमन और शान्तिस्थापन ही विग्रहका उद्देश्य होना चाहिए \।
शान्तिप्रिय निर्बल व्यक्तिसे भी विग्रह करना कभी उचित नहीं है। हां, यदि निर्बल दुष्ट हो तब तो उससे विग्रह करना अनिवार्य कर्तव्य होता है। जब कि विग्रहका उद्देश्य शान्तिस्थापना और अशान्तिका दमन करना है तब अशान्तिकारक मनुष्यको क्योंकि वह निर्बल है केवल इसलिये क्षमा नहीं किया जा सकता। शान्तिद्रोही निर्बल शत्रुसे तो युद्ध प्रत्येक अवस्था में करना चाहिये। परन्तु किसी बलवान् सेहारजानेके लिये लडपडना भी नीति नहीं है। सुनिश्चित विजय होनेपर ही युद्ध करना चाहिये । सारांश यह है कि विग्रह सदा अपने से निर्बल दुष्टके साथ ही ठानना चाहिये । प्रौढ दुष्टसे तत्काल युद्ध न करके उसे अचिर भविष्य में हरादेनेयोग्य बलवान बननेके लिये जागरूक होकर रहना चाहिये और युद्धको टालते रहना चाहिये ।

 युद्धका उद्देश्य अशान्तिकारकका दमन और शान्तिको स्थापना होना चाहिये। शान्तिप्रेमी राजा अशान्त्युत्पादक शत्रुपर आक्रमण करने से पहले शत्रुकी शक्तिका ठीक ठीक पता लगाकर ही शत्रुदमनके लिये युद्धभूमि में उतरे। शत्रुको अपनेसे बलवान् जानकर भी रणभूमि में उसका आह्वान करके उससे पराजित दोबैठना अशान्तिको ही विजयी बनानेवाला होजाता है। इस दृष्टि से अपने बलवान् शत्रुके अशान्तिजनक होनेपर भी उसके विरुद्ध संग्रामघोषणा न करके, उससे अधिक शक्तिशाली बनकर ही उसके दमनके विषय में निश्चित तथा निश्चिन्त होकर उससे विग्रह करे। अर्थात् उसका दमन करने के लिये शक्तिसंचय करनेमें अपनी समस्त शक्तियोंका प्रयोग करे।

पाठान्तर—बलवान् होने न विगृह्णीयात् ।

 ‘हीनेन’ इस तृतीयान्त पाठके स्थानपर ‘हीने न’ इस प्रकार सप्तम्यन्त पाठ मान लेनेपर “बलवान् हीनसे विग्रह न करें” यह अर्थ होता

है। परन्तु यह अर्थ अव्यावहारिक होनेसे स्वीकरणीय नहीं है। इससे यह पाठ अपपाठ है । उसका कारण यह है कि हीन यदि दुष्ट हो तो विग्रह क्यों नहीं करना चाहिये ? यह बात इसमें नहीं बताई गई । अशान्तिका उत्पादक शत्रु चाहे बलहीन हो तब भी उसे बलहीन होने के कारण उपेक्षित नहीं किया जा सकता। ऐसे समय उसकी बलहीनताको उसपर आक्रमण न करने या उसे उचित शिक्षा न देनेका कारण नहीं बनाया जा सकता। दुष्टको हीन देखकर उसकी उपेक्षा करना तो राष्ट्रद्रोह है। उसकी बलहीनताको ही उसपर आक्रमणका कारण बनाया जाना चाहिये । इसलिये बनाना चाहिये कि उसकी बलहीनताकी अवस्था में हो तो विजय सुनिश्चित होती है ।

**न ज्यायसा समेन या ॥५६॥**

 **अधिक भौतिक बलवाले या समान बलवालेसे भी विग्रह न छेडे ।**

 विवरण—जिसपर विक्रम, बल तथा उत्साहनामक तीन शक्ति अधिक या समान हैं उससे युद्ध ठाननेका अर्थ स्वनाश ही होता या होसकता है।

 ऐसे अवसरपर तात्कालिक युद्धको स्थगित रखकर स्वयं तो शत्रुसे अधिक शक्तिशाली बनने तथा शत्रुको बलहीन बनाने के लिये जितना कालक्षेप आवश्यक हो उतना करके शत्रुदमनका प्रबन्ध करे। युद्ध विनाशत्रुदमनका कोई उपाय संभव नहीं है। इसलिये युद्धको अनिवार्य मानकर संग्राम के लिये सदा सन्नद्ध रहना ही राजनीति है।

**गजपादविग्रहमिव बलवद्विग्रहः ॥५७॥**

 **बलवान से युद्ध करना युद्धमें गज सेना से निश्चित रूपमें हारजानेवाली पदाति सेनाके युद्ध जैसा निर्बलका ही विध्वंसक होता है ।**

 विवरण— गजारूढ सैनिकोंके सम्मुख पदाति सेनाकीजो गति होती है, वही गति बलवान् शत्रुके सम्मुख निर्बलकी होजाती है। इस दृष्टि से

अशान्तिजनक आततायीका दमन करनेके लिये उससे अधिक शक्तिशाली बनकर अर्थात् उसे हाथीके पैरके नीचे कुचल डालने जैसी उससे कई गुनी शक्ति एकत्र करचुकनेके पश्चात् ही उससे विग्रह करना उत्कृष्ट राजनीति है । इस सूत्रका भाव संग्रामविमुखताकी प्रेरणा देना नहीं है। इसमें तो सुनिश्चित विजय दिलानेवाली युद्धसज्जा (तैयारी) करनेकी प्रेरणा है।

पाठान्तर—हस्तिनः पादयुद्धमिव बलवद्विग्रहः ।

बलवान् से युद्ध हाथी के पैरसे उलझनेके समान निर्बलका घातक बन जाता है ।

**आमपात्रमामेन सह विनश्यति ॥५८॥**

 **जैसे, कच्चा पात्र कच्चे पात्रसे टक्कर लेने लगे तो दोनों ही टूट जाते हैं, इसी प्रकार समान शक्तिवालोंका युद्ध दोनों ही का विनाशक होता है।**

 विवरण — क्योंकि समान शक्तिवालोंके युद्धोंके परिणाम दोनों ही के लिये विनाशक होते हैं, इसलिये युद्ध के बिना कोई गति शेष न रहनेपर ही युद्धका मार्ग अपनाना चाहिये। जब युद्ध न करनेका भी परिणाम विनाश ही सुनिश्चित दीखने लगा हो, तब वीरतासे युद्ध में जूझकर मरकर वीरगति पाना ही श्रेष्ठ नीति होती है। ऐसे भी समय आखडे होते हैं जब युद्ध करना अनिवार्य कर्तव्य होजाता है। ऐसे समय प्रतिपक्षीके यमराज बनकर उससे युद्ध ठानना कर्तव्य होता है।

 इस दृष्टि से शान्ति स्थापनाके इच्छुक राजाको अशान्तिदमन करनेके लिये कच्चे पात्रको मिटा डालनेवाले पक्के पात्रके समान मिटा डालनेकी शक्ति एकत्र करना उत्कृष्ट राजनीति है। संग्रामविमुखता तो कदापि राजनीति नहीं है।

पाठान्तर— आमपात्रमापेन सह विनश्यति ।

अपक्क मृत्पात्र जलोंके सम्पर्क में आते ही नष्ट हो जाता है। यह पाठ व्याकरण संगत नहीं है ।

(शत्रुप्रयत्नका निरीक्षण)

**अरिप्रयत्नमभिसमीक्षेत ॥५९॥**

** शत्रुओंके प्रयत्नों, चेष्टाओं, उद्यमों, राज्यलाभों, परराष्ट्रोंसे सन्धियों आदिको अपने गुप्तचरोंके द्वारा ठीक ठीक जाने (और आत्मरक्षा में पूरी सावधानी बरते) ।**

 विवरण— विजीगीषु राजा सन्धि या विग्रह प्रत्येक अवस्था में शत्रुओंके प्रयत्नोंपर पूरी दृष्टि रखे। वह शत्रुपक्षके श्वास प्रश्वासों तक का परिचय प्राप्त करता रहे ।

पाठान्तर— अरिप्रयत्नमभिसमीक्ष्यात्मरक्षयावसेत् ।

राजा शत्रुके प्रयत्नोंपर दृष्टिरखता हुआ आत्मरक्षा करे ।

**सन्धायैकतो वा ॥६०॥**

 विजिगीषु राजा सन्धि या विग्रह प्रत्येक अवस्था में शत्रुके प्रयत्नोंपर सुतीक्ष्ण दृष्टि रखता रहे ।

**अरिविरोधादात्मरक्षामावसेत् ॥६१॥**

 राजा अपने राष्ट्रको बाहरी तथा आभ्यन्तरिक शत्रुके लूट, दाह, अनीति आदि पापों से बचाता रहे।

( सन्धिका अवसर )

**शक्तिहीनो बलवन्तमाश्रयेत् ॥६२॥**

 **शक्तिस्थापनाका इच्छुक राजा किसी धार्मिक शक्तिशाली राजाको मित्र बनाले और उससे अपनी स्वतन्त्रताको सुरक्षित करे।**

** **विवरण— राष्ट्र, सेना, दुर्ग तथा कोषरूपी शक्तियोंसे असमृद्ध राजा इन सब शक्तियों से सम्पन्न किसी प्रतापी धार्मिक राजाके साथ मित्रता करके उसके सहयोग से शत्रुदमनकारिणी विशालशक्तिकीसृष्टि करे।

**दुर्बलाश्रयो दुःखमावहति ॥६३॥**

 **दुर्बल (अर्थात् अपनी शक्ति में विश्वास न रखनेवाले, स्वतन्त्रता या अशान्तिदमनके आदर्शको न अपनानेवाले) कापुरुष के साथ सम्मिलित होना दुःख (अर्थात् विनाश) का कारणबनजाता है।**

 विवरण—प्रायः देखने में आता है कि भौतिक शक्तिहीन दो दुर्बलों के सच्चे मिलनसे नवीन महाशक्तिका जन्म होजाता है। इसीलिये इस सूत्रमें दुर्बल शब्दका “अपनी शक्तिपर भरोसा न करनेवाला” “कापुरुष” अर्थ किया है। इस सूत्रके दुर्बल शुब्दका यह अर्थ मान्य नहीं है कि मानसिक शक्तिसंपन्न कुछ दुर्बल राष्ट्र संगठित होकर शक्तिमान् नहीं बन सकते ।

पाठान्तर—**दुर्बलाश्रयो हिदुःखमावहति ।**

(सन्धि सावधानता)

**अग्निवद्राजानमाश्रयेत** **॥६४॥**

 **किसी राजासे आश्रयका सम्बन्ध जोडना आवश्यक होजानेपर भी उसकी ओरसे अग्निके संवधके समान उसे अपनी हानि न करने देने के संबंध में पूरा सावधान रहकर व्यवहार करे ।**

 विवरण—उसे अपनी हानि करनेका अवसर न दे। उससे इतना न चिपट जाय कि वह चाहे जब गला घोट सके। जैसे आगमेंस्वयं जलमरता आगका दुरुपयोग है, परन्तु जैसे आगकीदाहिका शक्तिको आत्मरक्षाका साधन बनालेना उसका सदुपयोग है, इसी प्रकार विजीगीषु मनुष्य अशान्तिकारक शत्रुका दमन करनेके लिये किसीका आश्रय करे। वह किसीका आश्रय लेकर अपनी शान्ति तथा स्वतन्त्रता न खोबैठे। जैसे अग्निके दाहक शोषक होनेपर भी जीवन में उसके महत्वपूर्ण उपयोग हैं, क्योंकि उसके विना काम नहीं चलते। इसी प्रकार जब बली राजाका आश्रय लिये विना जीवन धारण असंभव होजाय तब बलहीन राजा राजलक्षणोंसे सम्पन्न

किसी धार्मिक तेजस्वी राजाके साथ मित्रताका सम्बन्ध जोडें और एकसम्मिलित वर्धित शक्तिसे शक्तिमान् बने। सोमदेवके शब्दों में राजाकेलक्षण– **‘धार्मिकः कुलाचाराभिजनो विशुद्धः प्रतापवान् नयानुगतवृत्तिश्च स्वामीति।’** राजाको स्वधर्म तथा प्रजापालनमें रतकुलाचारका पालक अस्वेच्छाचारी कुलीन यतेन्द्रिय शौर्य, वीर्य, भीमताआदि गुणोंके युक्त प्रतापी तथा न्यायनिष्ठ होना चाहिये।

(राजद्रोह अकर्तव्य)  
**राज्ञः प्रतिकूलं नाचरेत्॥५५॥**

** राजद्रोह न करे।**

** **विवरण—राजाके प्रतिकूल आचरण न करे। राष्ट्रकी सम्मति से सिंहासनारूढ राजाका द्रोह राष्ट्रका ही द्रोह है। प्रश्न होता है कि क्या राजाके अनीतिपरायण होनेपर भी उसकी अनुकूलता करे? क्योंकि अनीतिपरायणहोना तो मनुष्यताविरोधी स्थिति है, इसलिये अपनी मनुष्यताको तिलांजलिदेकर अनीतिपरायण बने हुए राजाकी अनुकूलता करना चाणक्य जैसे आदर्शराजचरित्र तथा आदर्श समाजकी परिशुद्ध कल्पना करनेवाले मनस्वीके इस सूत्रका अभिप्राय कभी नहीं होसकता।फिर प्रश्न होता है कि क्या इससूत्रका यह अर्थ है कि अनीतिपरायण राजाके तो प्रतिकूल आचरण करेऔर धार्मिक राजाकी प्रतिकूलता न करके उसकी अनुकूलता करे? वास्तविकता तो यह चाहती है कि धार्मिक मनुष्यमात्रकी अनुकूलता की जाय।चाहे वह राजा हो या सामान्य नागरिक हो। धार्मिक मनुष्य के लिये धर्मकीअनुकूलता करना स्वभावसिद्ध होता है। इस बात के लिये सूत्रकी कोई विशेष आवश्यकता स्वीकार नहीं होसकती।राजाके अनीतिपरायण होनेपरही उसकी अनीतिपरायणता के संबन्ध में प्रजाका जो कर्तव्य बनता है उसीको स्पष्ट कर देना इस सूत्रका उद्देश्य है।

 प्रजाकी राष्ट्रसेवा राजाको राष्ट्र के सामूहिक नैतिक प्रभावसे नीतिपरायणरखने तक ही सीमित है।राजद्रोह करके राष्ट्रकी शान्ति तथा शृंखलाकोभंग करना तो राष्ट्रद्रोह है। यदि राष्ट्र राजाको नीतिपरायण रखने में असमर्थ

है, तो राजाकी अनीतिपरायणता राष्ट्रकीही अनीतिपरायणता है। राजाकेअनीतिपरायण होनेका अपराध राजाके व्यक्तित्व तक ही सीमित नहीं रहता।राजाके अनीतिपरायण होने में सारा ही राष्ट्र कारण होता है। राष्ट्र के स्वयंअनीतिपरायण रहनेतक राजाका अनीतिपरायण होना अनिवार्य है। राजा वास्तव में राष्ट्रका ही प्रतिबिम्ब होता है। जैसा राष्ट्र होता है वैसा ही उसकाराजा होता है। जैसे बिम्बको सुधारे विना प्रतिबिम्बका सुधार असंभव हैइसी प्रकार राष्ट्रको सुधारे विना अकेले राजाको सुधारना असंभव है।

 क्योंकि प्रजाकी निर्विघ्न जीवनयात्रा के लिये राज्य संस्थाका होना अनिवार्य रूप से आवश्यक है इसलिये विवेकी लोग राज्यसंस्थाके सहायक बनकर रहें और उसका द्रोह न करें। यही सूत्रका तात्पर्य है। जहां तक और जब तक संभव हो राजाको नीतिपरायण रखनेके प्रयत्नोंको तो चालू रखें परन्तु उसका द्रोह करनेपर न उतरें। राज्यसंस्थाको सुधारकर रखना कर्तव्यहोनेपर भी अराजकता फैलाना प्रजाके लिये कल्याणकारी नहीं है। नीतिवाक्यामृतके शब्दों में **‘अस्वामिकाः प्रकृतयः समृद्धा अपि निस्तरितुंन शक्नुयुः।’** समृद्ध भी राजहीन प्रजायें निर्विघ्न जीवनयात्रा नहीं करसकतीं। इसलिये राज्यसंस्थाका द्रोह न करके जहां तक संभव हो उसकासहायक बनकर रहे।सूत्रकार सांकेतिक भाषा में कहना चाहते हैं कि दूषितराज्यसंस्थाको भी नष्ट करनेका उपक्रम न करके उसे भी सुधारनेका हीप्रयत्न करना चाहिये। राज्य संस्थाका सकलोच्छेद तो अगतिक या अन्तिम उपायके रूप में ही काममें लाना चाहिये। अराजकताकीउत्तेजना देनेवालेलोग जानें कि अराजकतासे देशको अकल्पित विपत्तियों और विनाशोंका सामना करना पडता है। भारत अपने विभाजकने दिनोंमें अभीअभीअराजकताका भयंकर रूप देख चुका है।

(सोम्य वेष)  
**उद्धतवेषधरो न भवेत्॥६६॥**

 **दृष्टिकटु (द्रष्टाके मनमें तिरस्कारबुद्धि उत्पन्न करनेवाले)रुचिविगर्हित असाधारण वेष न पहने।**

** विवरण**—मनुष्य समाजानुमोदित सभ्य वेष धारण करें। साधारणरहनसहन, सार्वजनिक उत्सव, तथा राजसभा आदि सब ही इस सूत्रकेव्यवहारक्षेत्र हैं। मनुष्य सभ्यसमाजानुमोदित वेषभूषा पहनकर ही व्यवहार करे। वह कहीं भी स्वेच्छाचारी वेषभूषा या अपनी शृंगारप्रियताकाप्रदर्शन न करे।चाहे जितना समृद्ध होनेपर भी मनुष्यकीवेषभूषा राष्ट्रकीसार्वजनिक वेषभूषाकी प्रतीक होनी चाहिये। सार्वजनिक स्थानों में अनाकर्षक, सौम्य वेषभूषा में ही जाना चाहिये।

पाठान्तर—**नोद्धतवेषधरः स्यात्।**

**न देवचरितं चरेत्॥६७॥**

 **मनुष्य राजचरित्रका अनुकरण न करे।**

 **विवरण**—मनुष्य धनमदमें आकर मुकुट, छत्र, चामर, ध्वज, विशेषवाहन आदि राजचिह्नोंका उपयोग न करे। राजाके ऐश्वर्यसे प्रतिद्वन्द्विताकरनेवाले प्रदर्शन न करे। अथवा समाज में व्यक्तिगत महत्वाकांक्षामूलकयशोलिप्सा, किसी साम्प्रदायिक या जातिगत स्वार्थी दलका नेतृत्व, प्रभुताआदि राष्ट्रसेवाविरोधी प्रदर्शनोंसे समाजकी भावनाको विपथगामी न करेः

(राजद्रोही संगठनोंका विनाश)  
**द्वयोरपीर्ष्यतोः द्वैधीभावं कुर्वीत॥६८॥**

 **अपने राज्यैश्वर्यसे ईर्ष्या करनेवाले, विरोधके ही लिये सम्मिलित होनेवाले माण्डलिक राजाओं या दो व्यक्तियों तकमें अपनेकृटप्रयोगोंसे पारस्परिक द्वेष पैदा करके, उन ईर्ष्यालुओंकी महत्वाकांक्षाको तो पददलित तथा उनके अस्तित्वको विलुप्त करडाले।**

 **विवरण**—राज्यविरोधी बड़े संगठनोंके संबन्ध में सतर्कताका तो कहनाही क्या राज्यविरोधी दो व्यक्तियों तकको विरोधी दल बनाकर संगठितहोने का अवसर न पाने दे।

(व्यसनासक्ति से हानि)  
**न व्यसनपरस्य कार्यावाप्तिः॥६९॥**

 **व्यसनासक्त से सफल कर्म नहीं होपाता।**

 **विवरण**—व्यसनासक्तका कर्म फलदायी नहीं होता। क्योंकिव्यसनासक्तका कर्म उत्साह, दृढता, संकल्प तथा आत्मविश्वास से हीन होता हैइसलिये उसके किये कर्म निष्प्राण होते हैं। उसका मन व्यसनासक्त होने से सब समय कर्तव्यबुद्धि से भ्रष्ट बनकर रहता है। राजाकी राजकार्यों में निष्ठातब ही हो सकती है जब वह प्रजारंजनको अपनी तपश्चर्या के रूप में स्वीकारकरके तपस्वी जीवनको अपनाये। राजाके लिये राजधर्मपालन से भिन्न यामहत्वसंपन्न दूसरा कोई भी कर्तव्य धर्म स्वभाव या प्रवृत्ति स्वीकरणीय नहीं होसकती। राजधर्मपालन ही राजाके मनुष्यदेहधारणकी सार्थकता है।व्यसनी राजा स्वयं तो नष्ट होता ही है अपने साथ राष्ट्रको भी नष्ट करडालता है। व्यसनहीन धीर राजा या राज्याधिकारी ही बुद्धिमान् माने जातेऔर प्रशंसा पाते हैं। उनके ही काम सुनिश्चित कर्मफलवाले होते हैं।

 समय शक्ति या धनका गिरावट में उपयोग 'व्यसन' कहाता है। कामजतथा कोपज दोष व्यसन कहते हैं। मानवधर्मशास्त्र में राजाके दस (१०) कामज तथा आठ (८। कोपज भेदसे १८ प्रकारके व्यसन गिनाये हैं। १– आखेट,२– जुआ (शतरंज ताश, लाटरी, घुडदौड, सट्टे आदि), ३– सकलकार्य विनाशक दिवानिद्रा, ४– परनिन्दा, ५– व्यभिचार, ६– मद्यपानजनित मद,७– नृत्य, ८– गीत, ९– वादित्र, १०– व्यर्थ भ्रमण ये दस कामज व्यसन हैं।१– किसीपर मिथ्या दोषारोपण, २– मिथ्याप्रतिष्ठा के दुराग्रह से किसी की सच्ची बात न मानना, ३– निरपराध से व्यक्तिगत द्वेष, ४– परश्रीकातरता(दूसरोंके गुणोंका असहन), ५– दूसरोंके गुणोंमें दोषोद्भावन, ६– परधनापहरण तथा पराये धनका अप्रत्यावर्तन, ७– दुर्वचन, ८– ताडनादि ये आठप्रकारके कोपज व्यसन हैं।

**इन्द्रियवशवर्ती चतुरङ्गवानपि विनश्यति॥७०॥**

 **इन्द्रियोंका आज्ञाकारी असंयतेन्द्रिय राजा समस्त प्रकारकीसेनाओंसे सुसज्जित होनेपर भी नष्ट हो जाता है।**

** विवरण**—इन्द्रियासक्तकी कर्मशक्ति कुण्ठित हो जाती है। यह बातसूत्रके “अपि” शब्दसे कही गई है। इन्द्रियासक्तकी समस्त कर्मशक्ति उसकी इन्द्रियासक्ति में ही क्लान्त समाप्त और गतार्थ होकर दूसरा कोईभी महत्वपूर्ण कर्म करनेके योग्य ही शेष नहीं रहती।असफलता हो इन्द्रियासक्तों की अमिट ललाटलिपि या कर्मरेखा बनजाती है।

पाठान्तर—**इन्द्रियवशवर्तिनो नास्ति कार्यात्राप्तिः।**  
**इन्द्रियाधीनका कोई भी कार्य सिद्ध नहीं होता।**

 पांच ज्ञानेन्द्रिय, पांच कर्मेन्द्रिय, तथा मन प्रत्येक समय अज्ञानी मनुष्यके ज्ञान, संयम, विचार तथा शान्तिरूपी धनको चुरा चुरा कर उसे संसाररूपी पण्यशाला में व्यर्थ व्यय कर डालना चाहते हैं। इन्द्रियोंको वश में नरखनेवाले राजा या राज्यधिकारियोंके इन्हें अपना ज्ञानधन चुरा लेने देनेपर वे काम जिन्हें करना उनका कर्तव्य है निश्चित रूप में फलहीन रहते हैं।कार्य तो संयतेन्द्रिय लोगोंके ही सफल होते हैं।

**जीयन्तां दुर्जया देहे रिपवश्चक्षुरादयः  
जितेषु ननु लोकोयं तेषु कृत्स्नस्त्वया जितः  
परवानर्थसंसिद्धौ नीचवृत्तिरपत्रपः।  
अविधेयेन्द्रियः पुंसां गौरिवेति विधेयताम् ॥ भारवि**

 तुम अपने ही देह में रहनेवाले चक्षु आादि इन्द्रियरूपी घरेलू दुर्जय शत्रुओंको विजित बनाकर रखो। यदि तुम उन्हें जीतकर रखोगे तो निश्चयजानो कि तुम विश्वविजयी बन चुकोगे। अवशेन्द्रिय मानव स्वार्थसाधनमें पराधीन नीचवृत्ति निर्लज्ज होकर पशुओंके समान दूसरोंकी अधीनता मेंआजाता है।

 जिसकी अपनी इन्द्रियां तक अपने वश में नहीं हैं, जो अपनी इन्द्रियोंतकपर अपना शासन स्थापित करने में असफल हो रहा है, निश्चय है किवह अपनी चतुरंग सेनाको भी कर्तव्यनिष्ठ न रखकर उसे भी अपनीइन्द्रियोंके समान ही कर्तव्यभ्रष्ट बनाये रखेगा। उसके असंयत मनका

कुप्रभाव सेनापर भी पडेगा और उसे भी असंयत कर्तव्यहीन उत्तरदायित्वहीन निकम्मा बनाडालेगा। जैसे इन्द्रियासक्तका मन, काम, क्रोधादि रिपुओंके आक्रमणसे पतित होजाता है, इसी प्रकार उसके राज्याधिकारपरआक्रमण करनेवाले शत्रुके आक्रमणके अवसरपर उसकी सेनाका निकम्मापन उसके पतनका कारण बने विना नहीं रहता।

(द्युतसे हानि)  
**नास्ति कार्यं द्यूतप्रवृत्तस्य॥७१॥**

 **द्यूतासक्त लोग कर्तव्यहीन होते हैं।**

 **विवरण**—द्यूतासक्त लोग कर्तव्यका आह्वान आनेपर धैर्यच्युत होजाते हैं। ऐसी कर्तव्यद्वेषिणी द्यूतासक्ति राजाका राष्ट्रघाती अपराध है।

पाठान्तर—**नास्ति कार्यं द्रुतप्रवृत्तस्य।**

 अविचार और अधैर्यसे शीघ्रता में आकर काम प्रारंभ कर देनेवाले के कामसिद्ध नहीं होपाते।

**सहसा विदधीत न क्रियामविवेकः परमापदां पदम्।  
वृणुते हि विमृश्यकारिणं गुणलुब्धाः स्वयमव संपदः॥भारवि**

 मनुष्य सहसा कोई भी काम न करे। अविवेक परम आपत्तियोंका घरबन जाता है। संपत्तियोंको भी गुणोंका लोभ होता है। गुणोंका लोभरखनेवाली संपत्तियां विचारकर काम करनेवालोंको अपने आप आकरवरती हैं।

**सुचिन्त्य चोक्तं सुविचार्य यत्कृतम्।  
सुदीर्घकालेपि न याति विक्रियाम्॥विष्णुशर्मा**

 सुचिन्तासे बोले वाक्य, तथा सुविचारसे किये काम लम्बे काल तक भीनहीं बिगडते।मनुष्य परिणामपर दृष्टि डाले विना तथा पूर्वापर पर्यालोचनकिये विना किसी काम में हाथ न डाले। उपस्थित कर्मपर सूक्ष्म बुद्धिसे

विचार करके ही उसे करना चाहिये। सोचकर करना चाहिये। करके सोचनेका कोई अर्थ नहीं है। तब तो पछताना ही पछताना होता है।

 कमज कोपज व्यसनोंके दोष दिखानेका प्रसंग चल रहा है, इस कारणेद्रुत शब्दको अपपाठ मान लेना पडता है। इस पाठसे विचारकी शृंखला टूट जाती है।

(मृगयासे हानि)  
**मृगयापरस्य धर्मार्थौविनश्यतः॥७२॥**

 आखेटव्यसनीके धर्म और अर्थ (कर्तव्यपालन तथा जीवनसाधनोंका संग्रह और रक्षा) दोनों ही नष्ट हो जाते हैं।

**अर्थैषणा न व्यसनेषु गण्यते॥७३॥**

 **जीवनसाधनोंके संग्रहकी इच्छा व्यसनों में नहीं गिनी जाती।**

 विवरण—धन जीवनयात्रा, राष्ट्ररक्षा तथा राष्ट्रोन्नतिका साधन है।अतः धन कदापि त्याज्य नहीं है। धनासक्ति या कृपणता ही त्याज्य है।

**अजरामरवत्प्राज्ञो विद्यामर्थंं च चिन्तयेत्।  
गृहीत इव केशेषु मृत्युना धर्ममाचरेत्॥**

 मनुष्यअपनेको अजर, अमर मानकर विद्योपार्जन और धन संचय करताहै। परन्तु धर्मका उपार्जन तो तत्काल करे और इस बुद्धि से करे कि मौतनेआकर मेरा केशपाश पकड लिया है, जो कुछ धर्म करना है इसी क्षण करलें। मनुष्य फिरके लिये धर्मको न टाले।

अधिक सूत्र— **अर्थेषु पानव्यसनी न गण्यते।**

 **मदिरासक्त लोग महत्वपूर्ण कामों में विश्वास करने योग्यनहीं होते।**

(कामासक्तिसे हानि)

**न कामासक्तस्य कार्यानुष्ठानम्॥७४॥**

 **कामासक्त चरित्रहीन व्यक्ति किसी भी कामको ठीक नहीं कर सकता।**

** **विवरण—यदि राष्ट्रको पवित्र रखना हो तो उसका एकमात्र उपाययह है कि राज्यसंस्थाकोराष्ट्रीय पविन्र तपोभूमिका रूप देकर रखो।जनता राज्यसंस्थाके अनुकूल अपना चरित्र बनातीहै। राज्यसंस्थाका स्वभाव ही राष्ट्रका स्वभाव बनजाता है।

 कामी लोग सूक्ष्म कामोंमें ध्यान नहीं दे सकते, उनका मन एकाग्र होनानहीं जानता।उन्हें सौंपेकार्यों में राज्यको हानि होती और सुफलकी संभावनायें नष्ट हो जाती हैं।

**काम एष क्रोध एब रजोगुणसमुद्भवः।  
महाशनोमहापाप्मा विद्ध्यनमिह वैरिणम्‌॥**

**(श्रीमद्‌ भगवद्गीता)**

 काम ही क्रोध है। काम ही किसीसे प्रतिबद्ध होनेपर क्रोध बनजाताहैं। यह रजोगुणसे उत्पन्न होता है। यहमहाभोजी है। कामका पेटसारा संसार पाकर भीनहीं भरता। यह महापापी है। यह अपने स्वार्थसेसंसारभरका सर्वनाश करनेको प्रस्तुत होजाता है। यह यद्यपि ऊपरसेदेखनेमेंभोगदायी मीठा मित्र और हितैषी लगता है, परन्तु तुम इसकी मित्रताके धोकेमें मत रहो। तुम इसे अपना शत्रु मानोऔर इससे बचकररहो। **‘कामेन रावणोनष्टो देवराजोऽपि गार्हितः।’** कामकी दासतासेरावण तो अपनीजानसे ही हाथ धोबैठा और इन्द्रने कामकीदासता करके अपनेपर अमिट कलंक लगा लिया।

(कठोर वाणीसे हानि)  
**अग्निदाहादपि विशिष्टं वाक्पारुष्यम्‌॥७५॥**

** किसीकोमर्मभेदी अरुन्तुद वाक्य कहना अग्निदाहसे भीअधिक दुखदायी होता है।**

 विवरण—कठोर कर्कश अश्लीलवाणी बोलना भी एक महा दुर्व्यसन है। मनमें क्रोधके उद्दीप्त होनेपर वाणीमें पारुष्य आाजाता है।मर्मभेदी पुरुष कर्कशकदय अश्लीलवाणी दुष्ट मनमेंसे ही निकलती है।

उससे श्रोताके मनमें क्रोध बढकर भावी विवाद के बीज वोदिये जाते हैं।शस्त्रका धाव तो भरजाता है परन्तु वाणीका धाव जीवनभर नहीं भरपाता।परुष वाणीकी पैदा की हुई शत्रुता जीवनभर नहीं मिटती।

पाठान्तर—**अग्निदाहादपि विशेष्ये वाक्पारुष्यम्।**

वाक्पारुष्यको अग्निदाहसे भी अधिक क्षोभजनक जानना चाहिये।

(कठोर दण्डसे हानि)  
**दण्डपारुष्यात् सर्वजनद्वेष्यो भवति॥७९॥**

 **दण्डदाता के मनमें व्यक्तिगत द्वेष या रोष आजानेसे दण्डकेकठोर होजानेपर वह न्यायाधीशके पवित्र आसनसे पतित होकरजनताका द्वेषभाजन बनजाता है।**

 विवरण—इसलिये दण्डाधिकारीको दण्डमें कठोर न होना चाहिये।राज्य प्रजाओंकी शुभेच्छाओंपर ही ठहरा रहता है। इसलिये राज्यसंस्था में काम करनेवाले लोग सदा प्रजाका हार्दिक अनुमोदन पाते रहनेतथा क्षोभ उत्पन्न न होने देनेवाली नीति अपनायें। प्रकृतिका क्षोम अशान्ति तथा राष्ट्रविनाशका कारण बनजाता है। दण्डपारुष्यसे कौनसी बातकिसको कितनी चुभ जाय और क्षुब्ध प्रकृतिमें से कब कोई क्या कर बैठेइसकी कोई निश्चित कल्पना नहीं की जासकती। लोगों में अनन्त प्रकारकी शक्तियें और प्रवृत्तियें सोयी पडी रहती हैं। राज्य संस्था के कार्यकर्ताओं कोअपनी भूलोंसे जनतामें राज्यविरोधी प्रवृत्तियें न जागने देनेकी सावधानता रखने के लिये अपनी उत्तेजक उच्छृंखल दण्डप्रवृत्तियोंपर पूर्ण शासन रखना चाहिये तथा अत्यन्त सावधानतासे दण्डमें औचित्यका सुगंभीरसन्निवेश करना चाहिये। दण्ड सदा अपराध के अनुरूप होना चाहिये तथाअपराधीको ही मिलना चाहिये, निरपराधको नहीं।अपराधीका यथाविधिनिग्रह ही ‘दण्ड’ कहाता है। अभियुक्त व्यक्ति राज्यधिकारियोंके व्यक्तिगत द्वेषका पात्र होनेपर अन्यायपूर्वक दण्ड पाजाता है।इस सूत्र में उसदण्डको ही निन्दित किया जारहा है।

(आर्थिक संतोषकी घातकता)  
**अर्थतोषिणं श्रीः परित्यजति॥७७॥**

 **राज्यलक्ष्मी अपर्याप्त राजकोषसे सन्तुष्ट होजानेवाले, उसकीवृद्धि में उदासीन उपेक्षापरायण नैष्कर्म्यावलम्बी राजाको त्यागदेती है**

 विवरण—राजकोषके असली स्वामी अगणित प्रजाका प्रतिनिधित्वकरनेवाले राजाके लिए अपनेको राजकोषका स्वामी समझना तथा समझकरउसे पर्याप्त मान बैठना भ्रान्ति है।

 राजकोषका सदुपयोग ही उसकी वृद्धिका अनिवार्य कारण होता है।राष्ट्रीय धनको राष्ट्रकी आवश्यकताओंपर व्यय न करके उसे कोषमें दयाबैठना चाहनेवाले कृपण राजाके धनागमके समस्त मार्ग अनिवार्यरूपसेअवरुद्ध होजाते हैं और उसका परिणाम उसका राज्यश्रीहीन होजाना होजाता है।

 राज्यश्री, हस्तगत अर्थमात्रको पर्याप्त मानकर उसीसे सन्तुष्ट होबैठनेवाले तथा इस उद्योगको आगे न बढानेवाले एवं उपार्जित अर्थको राष्ट्रकी उचित आवश्यकताओंपर व्यय न करनेवाले राजाको छोड जाती है। **“असन्तुष्टा द्विजा नष्टाः सन्तुष्टाश्च महीभुजः।”** असन्तुष्ट ब्राह्मणतथा सन्तुष्ट राजा नष्ट होजाते हैं। राज्य संस्थाका संबन्ध राष्ट्रके मनुष्यमात्र से होने के कारण उसकी आवश्यकतायें अनन्त है। राजाके लिये अर्थसन्तोषनामकी कोई स्थिति वांछनीय नहीं है। राज्य के सम्बन्ध में अर्थसन्तोषविनाशक कल्पना है।

पाठान्तर—**अर्थदूषकं श्रीः परित्यजति।**

**श्री अर्थदूषक (अर्थात् धनको कुत्सित कार्मोमें बहा देनेवालेअपव्ययी तथा कुत्सित उपायोंसे उपार्जन करने के इच्छुक)मनुष्य से मुंह मोड लेती है।**

 विवरण—कुत्सित उपायों से आनेवाला धन आता ही आता अच्छालगता है। वास्तव में तो वह घरके धनको भी नष्ट करनेवाला होता है।

**उत्साहसम्पन्नमदीर्घसूत्र क्रियाविधिज्ञ व्यसनष्वसक्तम्।  
शूरं कृतज्ञं दृढसौहृदं च लक्ष्मीः स्वयं मार्गति वासहेतोः॥**

**(विष्णुशर्मा)**

 लक्ष्मी निवासके लिये उत्साही, अदीर्घसूत्री, क्रियाकुशल, व्यसनों सेअलग रहनेवाले, शूर, कृतज्ञ, दृढमित्र मनुष्यको ढूंढती फिरा करती है।

(शत्रुदमन दण्डनीतिपर निर्भर)  
**अमित्रो दण्डनीत्यामायत्तः॥७८॥**

 **क्योंकि तुम्हारे शत्रुकी हानिप्रदता, प्रबलता या निर्बलतातुम्हारी दण्डनीतिकी ढिलाई या सतर्कतापर निर्भर करती हैइसलिये अपनी दण्डव्यवस्थाको ठीक रखो।**

 विवरण—यदि तुम्हारी दण्डनीति ढीली होगी, यदि तुम राष्ट्रीयअपराध करनेवाले शत्रुओंके अपराधों की उपेक्षा कर रहे होगे, तो तुम्हारेशत्रु प्रबल होजांयगे और उन्हें तुम्हारे विरुद्ध खुलकर खेलनेका अवसरमिल जायेगा। इस अवस्था में तुम अपने ही राष्ट्र में अपने शत्रु बढ़ा रहेहोंगे।यदि तुम दण्डनीति अर्थात् शष्टुदमनकारी उचित उपायोंको नहीं जानोगे और पूर्ण सतर्क होकर उन्हें निरन्तर काम में नहीं लाओगे, तो तुम्हारेशत्रुओंका बल पकडजाना अनिवार्य होजायेगा।जब तुम्हारा सतर्क जागरूकदण्ड राष्ट्रसेवाकी भावना से प्रेरित होकर दण्डनीय लोगों के पास अनिवार्य रूप सेपहुंचता और उनके पापी सिरपर चढकर बैठा रहेगा तब ही तुम निर्वैरनिष्कण्टक राज्य भोग सकोगे। राज्यकी रश्मि पकडनेवाले लोगोंको दण्डनीतिका ज्ञान तथा उसे प्रयोग में लाने के ढंगोंका पूरा परिचय अनिवार्य रूप से होनाचाहिये। दण्डका उचित प्रयोग न जाननेवाले लोग हाथ पैर जोडने मात्र से उसप्रश्नकी राष्ट्रीय महत्ताको भूलकर उसे अपना व्यक्तिगत प्रश्न माननेकी भूलकरके शत्रुओंको क्षमा कर बैठते हैं और अन्त में उन्हींसे मारे जाते हैं। इतिहास में इसकी बहुतसी साक्षी विद्यमान है।

 दुर्भाग्य से भारत बहुत दिनों से अपनी राजशक्ति में दण्डनीतिका प्रयोगकरना छोडबैठा है। वह अपनी दण्डनीतिकी ढिलाईरूपी भूलसे विनाशपर

विनाश पाता चला आ रहा है और उसकी राष्ट्रीयशक्ति छिन्नभिन्न होतीचली आरही है। जब तक भारत दण्डनीतिका सच्चा पाठ नहीं सीखेग।तब तक उसकी स्वतन्त्रता मरुमरीचिका बनी रहकर वास्तविकता से दूरखडी रहेगी और भारत के लोग शान्तिके सांस नहीं ले सकेंगे। ऐसी बिकटस्थिति में भारत के प्रत्येक नागरिकका कर्तव्य है कि वह इस दण्डनीतिकोअपने देशकी राजशक्ति में प्रतिफलित करके देशकी सच्ची सेवा करे। परन्तु ध्यान रहे कि भारतवासी लोग इस दण्डनीतिको देशकी राज्यशक्ति में तब हीमूर्तिमान कर सकते हैं जब वे अपने सामाजिक जीवन में प्रत्येक सत्यद्रोहीऔर देशद्रोहीके साथ, चाहे वह मित्र, पुत्र, भ्राता या धनिष्ट संबन्धीतकक्यों न हो, इस दण्डनीतिको राष्ट्रकल्याणकी भावनासे प्रयोग में लायें।जब तक भारत के लोग देशद्रोहियोंके साथ भी सम्बन्ध बनाये रखनेवाली अपनी अमनुष्योचित दुर्बल भावनाको हृदयसे निकाल बाहर नहीं करेंगे तब तक भारतकी दण्डनीति भारतकी राष्ट्रशक्ति के ऊपर अपना सुप्रभाव स्थापित करने में अनंतकालतक असमर्थ बनी रहेगी।

(दण्डनीति प्रजाकी संरक्षक)  
**दण्डनीतिमधितिष्ठन् प्रजाः संरक्षति॥७९॥**

 **राजा दण्डनीतिका अधिष्ठाता रहकर ही प्रजाका संरक्षणकरने में समर्थ होता है।**

 विवरण—राजा प्रजाके कल्याणकी दृष्टि से दण्डनीतिका प्रमादशून्थसार्वदिक सार्वत्रिक प्रयोग करता रहकर ही प्रजापालन करसकता और अपनेस्वामित्वको अटल रख सखता है। दण्डनीति ही राजाका अस्तित्व बनायेरखनेवाला एकमात्र साधन है। दण्डनीति में तिलबराबर भी प्रमाद होजानेसे राज्यश्रीपर घातक प्रहार होने लगते हैं। उसका अनिवार्य परिणामराज्यका नष्ट भ्रष्ट होजाना होता है। दण्डनीति ही राज्यके शत्रुओंको दमन करनेवाला एकमात्र साधन है।

 राज्य संस्थाको दुष्टनिग्रहका सतर्क कठोर कर्तव्य करना पडता है। उसकेऊपर समस्त राष्ट्र की रक्षाका गम्भीर उत्तरदायित्व रहता है। उसे राज्यकण्टकोंका

मुखमर्दन करनेके लिये प्रत्येक समय सतर्क और सन्नद्ध रहनापढता है। उसे किसी भी दण्डनीय व्यक्ति के मिथ्याविनयले प्रभावितहोकर राष्ट्रीय अपराधियों को भूलकर भी क्षमा न करनी चाहिये और निरपराधको दण्डित करके प्रजा में क्षोभ उत्पन्न नहीं होने देना चाहिये। दण्डनीयोंको दण्ड मिलनेकी अचूक व्यवस्था रहनी ही चाहिये। पापीको क्षमातथा निरपराधको दण्ड मिलजानेसे देश में पापकी वृद्धि, उसे प्रोत्साहन तथा राज्यकीशत्रुवृद्धि होती है। राज्यव्यवस्थाकी इस भूलसे देशकी राजशक्तिका दण्डनीय आततायी लोगों के हाथों में फंप जाना अनिवार्य होजाताऔर प्रजा में हाहाकार मच जाता है। उसका अन्तिम परिणाम राष्ट्रविप्लवहोता है। तब आततायियों को शान्तिप्रिय जनताका आखेट करनेका अवसरमिल जाता, रक्तकी नदियों बह निकलती और स्त्रीबालहत्या, व्यभिचार, लूटपाट, इत्याकांड आदि अत्याचार बिना रोक टोक होने लगते हैं। आजकाभारत यह सब आंखों से देख चुका है और देख रहा है। राष्ट्र में नृशंसताभ्रष्टाचार, अत्याचार आदिका खुलमखुल्ला नंगा नाच होने लगना ही राज्यशक्तिका आततायीके हाथों में चले जानेका स्पष्ट प्रमाण है।

 जो राज्यसंस्था पापियोंको उचित दण्ड दिये बिना उनकी चाटूक्ति याउत्कोचसे वश में आने लगती, पापियोंकी चाटुकारिता करने लगती औरनिरपराध शान्तिप्रिय नागरिकों को अपना व्यक्तिगत शत्रु बनाकर उन्हेंदण्डित करने लगती है, वह राज्यसंस्था स्वयं ही पापी और आततायीहोती है। वह राज्यसंस्था लूटका ही ठेका होती है। ऐसी राज्यसंस्था केप्रभावक्षेत्र में प्रजापीडनकी महामारी फैले बिना नहीं रहती।सज्जन सतायेजाने लगते और पापी शक्ति सिर उठा लेती है। उचित दण्डप्रयोग केबिना अराजकता फैल जाती और दुष्टोंके उत्साह बढ़ जाते हैं।

 राजा या राज्यधिकारी जानें कि दण्ड उनकी व्यक्तिगत आवश्यकता नहींहै। दण्ड तो राष्ट्र में मात्स्य न्यायकी रुकावट बने रहने के लिये राष्ट्रभरकी आवश्यकता है। दण्डप्रयोग के बिना प्रजामें मात्स्यन्याय चलपडना

अनिवार्य होजाता है। प्रजा जब राज्यसंस्थावालोंको भी प्रजाका आखेट करतादेखती है तब उसकी देखादेखी आपसमें ही एक दूसरेका आखेडकरने लगतीहै। राजा स्वभावसे ही राष्ट्रचरित्रका आदर्श बन जाता है। राजा समस्तप्रजाकी आंखों के सामने अनुकरणीय कानूनोंका रूप लेकर आखडा होता है।राजाका पाप सहस्रगुण होकर प्रजापर बरसने लगता है। अधिक क्या कहें दण्डके अविवेक दुष्प्रयोग तथा डिलाईसे राज्यसंस्था ही नष्ट भ्रष्ट होजातीहे।राज्योंके अस्तित्व, दण्डनीतिके समुचित प्रयोगसे ही सुरक्षित रहते हैं।

 पापीको क्षमा मिलना या दण्डन मिलपाना ही निरपराधोंको दण्ड मिलनाहोजाता है। पापीका रक्षण निरपराधका वध बन जाता है। जिस राज्यसंस्था में पापियोंको क्षमा मिल जाती है, जो राज्यसंस्था पापियोंका बाल बांकाकरने में असमर्थ होजाती है, मान लीजिये कि वह स्वयं ही आततायी बनगई है। पापीको क्षमा या अदण्ड ही राजाका आततायीपन है। पापीकोक्षमा मूढ लोगों की भ्रान्त दृष्टि में शिष्टता प्रतीत होनेपर भी विचक्षणोंकीदृष्टि में राजाका ही आततायीपन होता है। राष्ट्र में से पापको देशनिकाला देने की दृष्टि से पापीको क्षमा करना भयंकर राष्ट्रीय अपराध है। शिष्टरक्षा, अशिष्टदमन, राष्ट्रीय शान्तिरक्षा आदि सब दण्डका ही उत्तरदायित्व और माहात्म्यहै। दण्डनीति या दण्डधर्म में अपराधीको चाहे वह काली गाय ही क्यों नबनता हो, क्षमा करनेका कोई औचित्य नहीं है। इसलिये राज्य संस्था को शिष्टोंकी रक्षा, अशिष्टोंके दमन तथा राष्ट्रकी शान्तिरक्षा के लिये उचित दण्डदेनेवाली बनकर रहना चाहिये। राजनीतिके विद्यार्थी जानें कि अपराधी केप्रति अक्षमा शत्रुसे प्रतिशोधका अविस्मरण ये दोनों गुण राष्ट्रोंकी जीवनरक्षा के लिये अनिवार्यरूपसे आवश्यक हैं। कोई भी राष्ट्र किन्हीं अनुभवहीन मिथ्या उपदेशकोंके उपदेश से प्रभावित होकर अपनी दण्डनीतिको ढीलान करे। राष्ट्ररक्षा नामक धर्मपालन के लिये शान्तिघातक पापी देशद्रोहियों कोमिटा डालना राजाका राष्ट्रीय कर्तव्य है। उस समय विशाल राष्ट्रके व्यापक कल्याणकी दृष्टि से ये कठोर समझे हुए काम भी धर्मकी श्रेणी में आते हैं।

**दण्डःशास्ति प्रजाः सर्वा दण्ड एवाभिरक्षति।  
दण्डःसुप्तेषु जागर्ति दण्डं धर्मं विदुर्बुधाः॥ (मनु)**

 दण्डनीति ही प्रजापर शासन करती और वही दुःसाइसियोंसे प्रजाकीरक्षा करती है। दण्ड सोते हुओं में भी जागता है। विद्वान् लोग दण्डकोधर्म बताते हैं।

पाठान्तर—**दण्डनीतिमनुतिष्ठन् प्रजाः संरक्षति।**

(दण्डका माहात्म्य)  
**दण्डःसम्पदा योजयति॥८०॥**

 **दण्ड ही राजा या राजको समस्त संपत्तियों से युक्त बनाता है।**

 **विवरण**—दण्ड न्यायका पर्यायवाची है। दण्ड होन्याय है। प्रजादण्डसे ही वश में रहती है। प्रजाके राज्यसंस्था के वश में रहनेसे ही संपत्तियेंराजाके पास अहमहमिकया होड लगाकर आने लगती हैं। राज्य में दण्डव्यवस्थान रहने से क्रय विक्रय, खान, आकर, आयकर, तटकर, ऋणदान, ऋणादान,न्यायान्याय, घट्ट, हाट आदि आयके समस्त मार्ग रुक जाते और बडे लोगछोटोंको लूटकर खानेलगते हैं। तब देश में उपद्रव खडे हो जाते हैं। यहीराज्यनाश या सम्पद्विनाशकी स्थिति बनजाती है।उचित दण्डव्यवस्थाही राष्ट्रको विनाश से बचाती और राज्य तथा राष्ट्र दोनोंको संपन्न बनायेरखती है।

पाठान्तर— **दण्डः सर्वसम्पदा योजयति।**

(दण्डभावसे हानि)  
**दण्डाभावे मन्त्रिवर्गाभावः॥८१॥**

 **राज्य में दण्डनीतिके उपेक्षित होनेपर राजा सुमन्त्रियोंसेपरित्यक्त हो (कर कुमन्त्रियोंके वशमें आ) जाता है।**

 विवरण—देशविदेशसंबन्धी दण्डनीतिके सदुपयोग के लिये श्रेष्ठविचक्षण मन्त्रियोंकी आवश्यकता होती है। दण्डकी उपेक्षा करनेवालोंको सुमन्त्रियों के स्थान में दुर्मन्त्रियों की भीड घेर लेती है। तब राजाकीस्वेच्छाचारिता बढकर राज्यको निर्मूल कर डालती है ।

 पाठान्तर—**दण्डाभावे त्रिवर्गाभावः।**

** **राष्ट्र में दण्डव्यवस्थाका स्थान न रहनेपर त्रिवर्ग अर्थात् धर्म, अर्थ, कामतीनों अरक्षित होकर नष्ट होजाते हैं। दण्ड न होनेपर दुष्ट प्रबल होजाते हैं। तब प्रजाके त्रिवर्ग के विनाशसे देश में हाहाकार मचजाता है।

**राजभिः कृतदण्डास्तु शुद्ध्यन्ति मलिना जनाः।  
कृतार्थाश्च ततो यान्ति स्वर्गं सुकृतिनो यथा॥**

 पापी लोग राजाओंसे दण्ड पा पाकर शुद्ध होने से कृतार्थ होकर पुण्यास्मा बनकर पुण्यात्माओं के समान ही स्वर्ग पाजाते हैं।

 अथवा—‘क्षयः स्थानं च वृद्धिश्च त्रिवर्गो नीतिवेदिनाम्’ के अनुसार क्षयस्थिति तथा वृद्धि नीतिज्ञोंके त्रिवर्ग हैं। दण्डकी उचित व्यवस्था न रहनेपरन तोशत्रुक्षय होपाता है, न अपनी शक्तिकी भित्ति दृढ प्रतिष्ठित होती हैं,तथा न शक्तिकी ही वृद्धि होती है। इन तीनोंके अभावका अवश्यंभावीपरिणाम शत्रुकी वृद्धि, अपनी शक्तिहानि तथा राज्यव्यवस्थाका उन्मूलनहोता है। दण्ड ही राज्यव्यवस्थाकी आधारशिला है। दण्ड और न्यायपर्यायवाची शब्द हैं। जो दण्ड है वही न्याय है। जो न्याय है वही दण्ड है।अन्यायी दण्डव्यवस्था तो आसुरी संगठन है। असुरविनाश ही राष्ट्रधर्म है।

**वधोऽर्थग्रहणं चैत्र परिक्लेशस्तथैव च।  
इति दण्डविधानज्ञै र्दण्डोऽपि त्रिविधः स्मृतः॥**

 दण्डविधान के विशेषज्ञोंने प्राणदण्ड, अर्थदंड तथा ताडनादि भेदसेदण्डको तीन प्रकारका बताया है। राष्ट्र में असुरविनाशिनी दण्डव्यवस्था नरहने से अष्टवर्गका विनाश हो जाता है।

**कृषिर्वणिक्पथो दुर्गः सेतुः कुंजरबन्धनम्।  
खन्याकरबलादानं शून्यानां च विवेचनम्॥**

 कृषि तथा हाटकी व्यवस्था, दुर्ग, सेतु, यात्रासाधन, खान, कोष, सैन्यसंग्रह तथा शून्य संपत्तियों का विवेक (अर्थात् उनका उपयोग तथा उनपरप्रजावर्गमें से किसीका स्वामित्वस्थापन) यह राज्यका अष्टवर्ग कहता है।

(दण्डके लाभ)  
**न दण्डादकार्याणि कुर्वन्ति॥८२॥**

** अपराधशील लोग निग्रह, ताडन, वध तथा अर्थदण्डके भय सेविधानविरोधी नीतिहीन कार्यों से निवृत्त रहने लगते हैं।**

 विवरण— पापशीलोंका दण्डभय से पापसे निवृत्त रहना ही धर्मकाराज कहाता है। क्योंकि धर्म ही धर्म, अर्थ और कामकी रक्षा करता है इसलिये धर्म ही त्रिवर्ग कहता है।

**दण्डेन सहिता ह्येषा लोकरक्षणकारिका। (महाभारत)**

 राजशक्ति दण्डको अपने साथ रखकर ही लोकरक्षा करने में समर्थ होती है।

**दण्डः संरक्षते धर्मं तथैवार्थं विधानतः।  
कामं संरक्षते यस्मात् त्रिवर्गो दण्ड उच्यते॥ (महाभारत)**

 क्योंकि दण्ड ही धर्म, अर्थ तथा काम तीनोंकी रक्षा करता है इसलियेदण्ड ही त्रिवर्ग कहता है।

पाठान्तर—**दण्डभयादकार्याणि न कुर्वन्ति।**

(दण्ड आत्मरक्षक)  
**दंडनीत्यामायत्त मात्मरक्षणम्॥८३॥**

 **दण्डनीतिको ठीक रखने पर ही आत्मरक्षा हो सकती है।**

 जिसकी दण्डनीति अभ्रान्त होती है, उसीकी आत्मरक्षा सुनिश्चित होती। राजाका विपद्विजय केवल इसी बातपर निर्भर करता है कि उसकीदण्डप्रयोजक नीति क्या है? और कैसी है? प्रजाका कल्याण ही राजाकाआत्मकल्याण तथा प्रजाकी रक्षा ही उसकी आत्मरक्षा है। प्रजाके कल्याणसेअलग राजाका कल्याण या उसकी रक्षासे अलग उसकी रक्षा नामकी कोईवस्तु नहीं है। प्रजाके अस्तित्व से अलग राजाका कोई अस्तित्व नहीं है।राजा प्रजाका ही प्रतीक है।

 राजा अपने राष्ट्रका सबसे पहला मुख्य नागरिक है। दूसरे शब्दों में प्रजा ही राजाका रूप ले लेती है और स्वयं ही अपना शासन या

आत्मरक्षा करती है। राजा प्रजाके अनुमोदनसे ही राजा बनता है। यही कारणहै कि प्रजाका अहित करनेवाले राजाका मिटजाना संसारकी अटल घटनाहै। जो राजा स्वेच्छाचारी बनकर राजपुरुषोंकी एक अलग शासक जातिबनानेकी भूल कर बैठता है, वह निश्चय ही अपने क्रूर हाथों से आत्महत्या करलेता है। इस दृष्टि से राजाको अपनी कर (टैक्स) देनेवाली प्रजा, मन्त्री,पुरोहित, युवराज, सेनापति, द्वारपाल, कारागाराधिपति, कोषाध्यक्ष, कार्यनियोजक, दण्डपाल, दुर्गपाल, राष्ट्रपाल, अटवीपाल, गुप्तचर आदिपर अपनाप्रभुत्व स्थिर रखते हुए तथा अपनी दण्डनीतिका यथायथ प्रभाव डालते हुएआत्मरक्षा करनी चाहिये। इन सबपर अपना प्रभाव बनाये रखना तथा इनमें सेकिसीको भी अपने ऊपर प्रभाव स्थापित करनेवाला न बनने देना, राजाकीराजकीय प्रासादों में बैठकर करनेकी सुमहती तपस्या है। यह तपस्या हीउसकी दण्डनीति है। इसमें वह जहां कहीं भूल करता है वहीं मार खाबैठता और अरक्षित होजाता है।

(राजाकी आत्मरक्षाका राष्ट्रीय महत्त्व)  
**आत्मनि रक्षिते सर्वं रक्षितं भवति॥८४॥**

 **राजाकी आत्मरक्षा रहनेपर ही समस्त राष्ट्र रक्षित रहता है।**

 विवरण—राजा समस्त राष्ट्रकी सदिच्छाओं तथा शक्तियों का मूर्त प्रतिनिधिहोता है। उसपर प्रत्यक्ष आक्रमण होना राष्ट्रपर आक्रमण होना, उसका पराभूतहोजाना राष्ट्रका पराभूत होना होजाता है। राजापर आक्रमण या उसकापराभव राष्ट्रकीअवस्थाको रात्रि में दीपकहीन घरके समान अन्धकारमयबनाडालता है। इसलिये राजा लोग, अपनी दण्डहस्ततासे अहंकाराभिभूत न बनें और दण्डनीतिका दुरुपयोग न करें। वे ऐसा करके प्रजाके शत्रुतथा दुराचारी स्वार्थी आततायियोंके मित्र न बनें और राज्यद्रोहरूपी आत्मद्रोह करके आत्मघात न करें।

**आत्मायत्तौ वृद्धिविनाशौ॥८५॥**

** मनुष्य के वृद्धि और विनाश अपने ही अधीन होते हैं ।**

** **विवरण—राष्ट्रकी वृद्धि या समुच्छेद राजा प्रजा दोनोंकी योग्यताअयोग्यतापर निर्भर होते हैं। सुबुद्धिसे वृद्धि तथा कुबुद्धिसे विनाश होताहै। राजाके योग्य होनेपर ही राज्यका विस्तार होता तथा उसके नीतिहीनमद्यप, दुराचारी, व्यभिचारी, आखेटव्यसनी, जुआरी तथा निर्गुण होनेपरसुशासन न रहने से राज्यकी निश्चित हानि होती है।

(दण्डप्रयोग में सावधानता)  
**दण्डो हि विज्ञाने प्रणीयते ॥८६॥**

 **दण्डका प्रयोग समझकर किया जाना चाहिये।**

** **विवरण—दण्डका यथार्थ स्वरूप ही ऐसा है कि उसकी सम्यक्आलोचना करनेपर सदसद्विचाररूपी ज्ञानमयी स्थिति अनिवार्यरूप से प्रकटहोती है। देखते हैं कि छोटे छोटे झगडे उच्च न्यायालयतक पहुंचकरवहांके न्यायाधीशोंको चकरा देते हैं। वे किसे दण्ड दें यह समझने मेंअसमर्थ रह जाते हैं। अपराधीका पकड़ा जाना तथा अपराध सिद्ध होनाहंसी खेल नहीं है । इन सब दृष्टियोंसे दण्ड उत्तेजित होकर, किसी व्यक्ति,दल या संप्रदाय से प्रभावित होकर, या अपने किसी क्षुद्र स्वार्थकी भावना से प्रेरित होकर प्रयोग करनेको वस्तु नहीं है। दण्डका प्रयोग सूक्ष्म विचारकर लेनेपर ही उचित होता है। यदि दण्डको बाह्य प्रभावों से बचा लियाजाय तो वह स्वभाव से अभ्रान्त होजाता है।

पाठान्तर—**दण्डनीत्यादि विज्ञाने प्रणीयते।**

** **दण्डनीतिका प्रयोग सापराध निरपराधका पूर्ण विवेक हो चुकनेपर होकिया जाना चाहिये। नीलकण्ठ भट्टने 'दण्डनीतिः प्रजापालनविद्या' दण्डनीतिको प्रजापालनकी विद्या नामसे कहा है। वास्तव में प्रजापालनकीविद्या ही दण्डनीति कहती है।

(राजाकी अवज्ञा राष्ट्रीय अपराध)  
**दुर्बलोपि राजा नावमन्तव्यः॥८७॥**

 **राजाको दुर्बल साधारण मानवमात्र मानकर उसकी अवज्ञा न करे।**

 विवरण—क्योंकि राजा अकेला ही समस्त प्रजाशक्तिका प्रतिनिधि होता है,इस कारण उसके अकेलेपन में समस्त प्रजाशक्ति स्वभावसे सम्मिलितरहती है। यही राजाका वास्तविक स्वरूप है।

**नास्त्यग्नेर्दौर्बल्यम्॥८८॥**

 **जैसे आग कभी दुर्बल नहीं होती, जैसे उसका क्षुद्र भीविस्फुल्लिंग ईंधनके संयोगस महाग्नि बनकर विशाल वनोंको फूंक डालनेका सामर्थ्य रखता है, इसीप्रकार जिन लोगोंमेंराज्यश्री प्रकट होती है, वे क्षुद्रशक्ति दीखनेपर भी अपनी अन्तर्निहित संग्रथनात्मक शक्तियोंसे जनता के सहयोगलेसे अनेकसाधन पाकर प्रबल होकर अवमन्ताके लिये भयंकर बनजाते हैं।**

 विवरण—इसलिये राजशक्तिको थोडा मानकर उसे केवल व्यक्तिगतरूप में देखकर उपेक्षा करना उचित नहीं है। जो राजा प्रजासे अलगअपना व्यक्तित्व रखने की भूल करके अपने क्षुद्र अनुयायियोंकी संकीर्ण शासकजाति बना लेता है, वह स्वयं ही जनताकी उपेक्षाका पात्र बनजाताहै। जब तक राजा प्रजाके साथ रहता है तब तक प्रजा भी उसके साथलगी रहती है और उसे महाशक्ति बनाये रहती है।

(राजाकी योग्यताका प्रमाण)  
**दण्डे प्रतीयते वृत्तिः॥८९॥**

 **राजाकी वृत्ति (अर्थात् सम्पूर्ण शासकीय योग्यता या विशेषता)उसकी दण्डनीति (अर्थात् उसकी प्रजापालनकी विद्याया कलामें या कला) से प्रकट होती है।**

पाठान्तर—**दण्डे प्रणीयते वृत्तिः।**

** **प्रजाकी वृत्ति (अर्थात् प्रजाकीजीवनयात्रा) दुःसाहसी लोगोंपरन्यायदण्डका प्रयोग होते रहनेपर ही ठीकठीक चलती है। देश में न्यायदण्डका अभाव हो जाने पर लोगोंक पारस्परिक विवादोंसे जीविकाकीहानि

होकर लोकयात्रा रुक जाती है। तब प्रजा राजाके विरुद्ध विद्रोह करनेपरविवश होजाती है।

(राजचरित्र अर्थलाभका आधार)  
**वृत्तिमूलमर्थलाभः॥९०॥**

 **राज्यश्रीकी प्राप्ति राजाके चरित्रपर निर्भर होती है।**

 विवरण—राज्यैश्वर्यका लाभ चरित्रमूलक या दण्डनीतिके उचित प्रयोगसे ही होता है। राजा प्रजा दोनोंका चरित्र ठीक होनेपर ही दण्डनीतिका उचितप्रयोग होता रहकर दोनोंको ऐश्वर्यलाभ होता है। चारित्रिक सुव्यवस्था यादेशमें मानसिक शान्ति और सदिच्छाओंके वातावरणके बिना ऐश्वर्यलाभअसम्भव है। राजशक्ति के भ्रष्टाचारी होजानेपर प्रजामें शान्ति, सौमनस्य,सदाचार धर्म आदिको प्रवृत्तियें न रहने या पैदा न की जानेसे धर्मकीऔर उसीके साथ अनिवार्यरूप से धनार्जनकी भी महती हानि होती है।प्रजाको जीवनके साधनोंके अप्राप्य होजाने से विद्रोह तथा लोकक्षय होजाताहै। राष्ट्र में सुखशान्ति तथा समृद्धि रहनेके लिये राजा प्रजा दोनों में धार्मिक प्रवृत्तियोंका होना राष्ट्रके धनी होने से न्यून आवश्यक नहीं है। अधार्मिकराष्ट्रका बाह्यतः धनवान होना वास्तव में धार्मिक जनताकी दरिद्रताका द्योतक होता है। किसी अधार्मिक राष्ट्रके धनी होनेका अर्थ यह है कि वहांकेधार्मिक लोग दरिद्र हैं। परन्तु धार्मिक लोगोंकी दरिद्रता राष्ट्रका अभिशाप है।इसलिये है कि राष्ट्रकी धार्मिक जनता ही वास्तव मेंराष्ट्रका सच्चा प्रतिनिधिहै। राष्ट्रकी अधार्मिक जनता तो राष्ट्रकी शत्रु होती है प्रतिनिधि नहीं।वह स्वार्थवश होकर राष्ट्रकी हानिकी ओरसे आंख मीचलेती है। इस कारण उसे राष्ट्र के नामसे सम्मानित न करके राष्ट्रद्रोही ही समझना चाहिये।अधर्मसे उपार्जित धन देशके धार्मिकोंको सतानेवाला बन जाता है। धर्मअधर्मका यह देवासुरसंग्राम आजका नहीं है। यह तो सदासे चला आ रहा है। अधर्मोपार्जित धनसे धनवान बनजानेवाले राष्ट्र के बाह्य दृष्टि से धनवानबनजानेपर भी उस राष्ट्रकीआभ्यन्तरिक स्थिति में राष्ट्रविप्लवके बीज

वर्तमान रहते है और वे प्रजामें राष्ट्रनीतिक प्रति असन्तोषका रूप लेकररहते हैं। ये राष्ट्रविप्लवके बीज अन्त में राज्यको विध्वस्त करडालते हैं।

 अथवा—राजा प्रजा दोनोंका ऐश्वर्य प्रजाकी जीवनयात्रा के अक्षुण्णचलते रहने अर्थात् प्रजाके उपार्जनसाधनोंके निर्विघ्न बने रहनेपर ही निर्भर होता है।

पाठान्तर—**वृत्तिमूलोऽर्थलाभः।**

अर्थलाभ प्रजाकी शान्त स्थितिपर निर्भर करता है।

(धर्म तथा कामका आधार)  
**अर्थमूलौ धर्मकामौ॥९१॥**

** (ऐहिक कर्तव्यों के पालनके साथ साथ मानसिक उत्कर्ष रूप) धर्मका अनुष्ठान, तथा राष्ट्रकी कामनाओं (अर्थात् अभावोंया आवश्यकताओं) की पूर्ति, राज्यैश्वर्य की स्थिरतापर ही निर्भररहा करती हैं।**

 विवरण—अर्थके बिना देशहितकारी कमोंमें दान तथा भोग नहींहोता। परन्तु इसका यह अर्थ न किया जाय कि मनुष्य जिस किसी अभद्रउपायसे उपार्जन करें। इस प्रकारका धनोपार्जन मानवको अशुभ कर्मों मेंप्रवृत्त करके उसका सर्वनाश किये बिना नहीं मानता। इसीसे महाभारत मेंकहा है— “परित्यजेदर्थकामौयौस्यातां धर्मवर्जितौ” मनुष्य उस अर्थ औरउस काम या भोगको तिलांजलि देदे जो मानवधर्म के अनुरूप न हो, जोमनुष्यताकी हत्या कर दे। धर्म, अर्थ, कामका त्रिवर्ग समान भागमें पालितहोनेपर ही राष्ट्रके लिये कल्याणकारी होता है। केवल धर्म, केवल अर्थया केवल काम अव्यावहारिक तथा अन्तमें मानवको पछाड डालनेवालीप्रवृत्ति हैं। ये तीनों एक दूसरेके अवध्यघातक अर्थात् अभिनत्रुद्धि से पालेजाते रहें, इसीमें मानवका कल्याण है। धर्म तथा कामके उपयोग में आनाही अर्थका अभिप्राय या उसकी सार्थकता है। अर्थ तथा काम धर्मके अनुगामी होनेपर ही सार्थक होते हैं। अन्यथा अधर्मोपार्जित अर्थ तो अनर्थ

बनजाता तथा अधर्मप्राप्त काम अनर्थोत्पादक होने से राष्ट्रका कोई अभावपूरा न करके, उसे अभावग्रस्त मनुष्यताहीन तथा कंगाल बनाकर नष्ट करदेता है।

(राष्ट्रीय कार्योंका आधार)  
**अर्थमूलं कार्यम्॥९२॥**

 **अर्थ कार्योंका मूल होता है।**

** **विवरण—राज्यश्री ही राजशक्तिकी कर्मण्यताको संरक्षिका होती है।लौकिक काम भी साक्षात् या परम्परया धनधान्यदिसे ही निष्पन्न होते हैं।जैसे पर्वतसे नदियां निकल कर बहने लगती हैं, इसी प्रकार प्रवृद्ध अर्थों सेसमस्त काम होने लगते हैं।

 **यदल्पप्रयत्नात् कार्यसिद्धिर्भवति॥९३॥**

** राज्यश्री पानेपर कार्य अल्प प्रयत्नसे सिद्ध हो जाते हैं।**

 **विवरण**—क्योंकि राजकाजको सिद्धि तथा राज्यश्री एक दूसरे परसमानभावसे निर्भर होती हैं। (अर्थात् सुसंपन्न राजकार्योंसे तो राज्यश्रो की प्राप्ति होती और राज्यश्री की प्राप्ति से राजकाज सुसंपन्न होते हैं) इस दृष्टि सेअल्पप्रयत्नों सेकार्य सिद्ध होने की बातका कोई अर्थ नहीं है। प्रयत्न मेंअल्पता अधिकताका प्रश्न ही व्यर्थ है। कार्यसिद्धि में उपायका ही प्रश्न उठता है। कार्य उपायोंकी अभ्रान्तता से ही सिद्ध होते हैं। उपाय अभ्रान्त होनेपरजितना प्रयत्न आवश्यक होता है, उतना करना ही पडता है और करनाही चाहिये। उतना प्रयत्न किये बिना कार्य सिद्ध नहीं होपाता। इसीलिये अगलं सूत्रोंमें उपायोंका प्रसंग आरहा है। इस दृष्टिसे अग्रिम पाठ हीप्रकरणसंगत है। यह पाठ महत्वहीन है।

(उपायका स्वरूप)

पाठान्तर—**यत्प्रयत्नात् कार्यसिद्धिर्भवति स उपायः।**

** जिस प्रयत्नसे जो काम सिद्ध हो वही प्रयत्न उस कार्यकाउपाय कहाता है।**

 विवरण—साम, दाम, दण्ड, भेद, माया, उपेक्षा तथा इन्द्रजालनामक उपाय कार्यासद्धि के परिस्थित्यनुपासारी सात उपाय हैं। राजा लोग इनमेंसे कार्यसाधक उपायोंको ठीक ठीक पहचानें। उपायचिन्ता ही राज्यश्री कीवृद्धिका एकमात्र कारण है। १– सुवचन तथा सुव्यवहार से दूसरोंको अनुकूल बनाना 'साम' नामका उपाय है।२– स्वाधिकृत द्रव्य दूसरेको देकरविनिमय में उसकी अनुकूलता प्राप्त करना 'दाम' नामक उपाय माना जाता है।३– शत्रुका धनप्राणहरण तथा ताडन दण्ड नामका उपाय है। ४–शत्रुओं में परस्पर कलह पैदा करना 'भेद' नामका उपाय है। ५– जिह्ना तथाअनृतसे शत्रुकी प्रवंचना करना 'माया' नामका उपाय है। ६– शत्रुसे असहयोग 'उपेक्षा' नामका उपाय है। ७– शत्रुके विरुद्ध षड्यन्त्र 'इन्द्रजाल'नामका उपाय है।

(उपाय से कार्य में सुकरता)  
**उपायपूर्वं न दुष्करं स्यात्॥९४॥**

 **कार्य उपायपूर्वक करनेसे दुष्कर नहीं रहता।**

** **विवरण—कार्य अव्यर्थ उपायका अवलम्बन करनेपर सुगम हो जाताहै। कर्तव्य में दुष्करताका कोई अर्थ नहीं है। कर्तव्य सदा मानवीय सामर्थ्यके अधीन होता है। जो ऐसा नहीं होता वह कर्तव्य नहीं होता। दुष्करसमझे हुए कर्तव्यका अर्थ उसे करने के लिये प्रस्तुत न होना या कर्तव्यभ्रष्टता ही होता है। किसी कर्तव्य के लिये प्रस्तुत न होना ही उसकी कठिनताका रूप होता है। ज्यों ही मनुष्य किसी कर्तव्य के लिये उद्यत होता हैत्यों ही कर्तव्यसंपादक साधन अनिवार्य रूपसे संगृहीत हो जाते हैं।कर्तव्यमार्गकेविघ्नको हटानेको अनिच्छा ही कठिनता बन जाती है।कठिनता के प्रति कठोर होते ही कठिनता सुकरता में परिणत हो जाती है।सच्चे लोगोंका हार्दिक संबन्ध कर्तव्य के बाह्यरूप से न होकर केवल उसके निश्चयात्मक रूपके साथ होता है। कर्तव्य के बाह्यभौतिक रूपका कर्तव्यकी

परिभाषा के साथ कोई सम्बन्ध नहीं होता।कभी कभी ऐसा भी होता हैकि मनुष्य कर्तव्यको बाह्यरूप देने में असमर्थ रह जाता है। परन्तु कर्तव्यको मानसिक रूप प्राप्त होते ही कर्तव्य साकार हो जाता है। कर्तव्यको बाह्यरूप मिलना प्राकृतिक स्वीकृतिपर निर्भर होता है। ज्ञानी तो कर्तव्य के आभ्यन्तरिक रूपको ही मुख्यता देता है। मनुष्य की निश्चयात्मिका बुद्धि हीकर्तव्य तथा कर्तव्यक्षेत्र होती है। मनुष्य के पास निश्चयात्मिका बुद्धिकान होना ही कर्तव्यकी कठिनताका यथार्थरूप होता है। मानव में निश्चयात्मिका बुद्धिका प्रकट हो जाना ही कर्तव्यकीसुगमता है।

 मनुष्य कर्मोंमें या तो स्वार्थ या कर्तव्यबुद्धि दो ही बातोंसे प्रवृत्त होताहै। इनमें से मूर्ख संसारका बहुमत केवल स्वार्थ से कर्म करता है और उपयोंके गर्हित अगर्हितपनेपर कोई ध्यान नहीं देता। परन्तु विचारसम्पन्नलोग करुणा आदि उदात्त मानवीय गुणों से प्रेरणा पा पाकर कर्तव्यबुद्धि सेकर्म किया करते और उपायशुद्धिपर अपना संपूर्ण ध्यान केन्द्रित रखते हैं।वे कामकी सफलताको इतना महत्व नहीं देते जितना उपायोंकी साधुताकोदेते हैं। वे तो प्राप्त साधनोंक सदुपयोगको दी सफलता मानते हैं।

पाठान्तर—**उपायपूर्वं कार्यं न दुष्करं स्यात्।**

(अनुपायसे कार्यनाश)  
**अनुपायपूर्वं कार्यं कृतमपि विनश्यति॥९५॥**

 **पहिले उपाय स्थिर किये बिना प्रारंभ किये हुए कार्य नष्ट होजाते हैं।**

 विवरण—उपस्थित कर्तव्य में कौनसे साधन या उपाय उपयुक्त होंगे?इसका निर्णय तभो होसकता है, जब पहले तात्कालिक कर्तव्यके सम्बन्ध मेंनिश्चयात्मिका बुद्धि बन चुकी हो। कर्तव्यकीभ्रान्ति ही अकर्तव्य कराती है। कर्तव्य के सम्बन्ध में अन्धेरेमें रहकर कर्तव्य नहीं किया जा सकता।अपने कर्तव्यको ज्ञाननेत्र से स्पष्ट देखनेवाला ही कर्तव्य कर सकता है।अकर्तव्य करना और कर्तव्य त्यागना ही स्वीकृत कर्तव्य के नष्ट होनेका

स्वरूप है। कर्तव्यनाश यही कहाता है कि मनुष्य कर्तव्यको तो त्याग देऔर अकर्तव्य करने लगे। कर्तव्य से भ्रष्ट होकर जो भी कुछ किया जाता है वह निष्फल ही होता है। सच्चे कर्तव्य में निष्फलता नामकी कोई स्थितिसंभव नहीं है। कर्तव्यकी यह कैसी महत्वपूर्ण स्थिति है कि कर्तव्य स्वयंही सफलता है। सच्चे कर्तव्यशील लोग कर्तव्य के फलसे न बंधकर,उसके फलके मिलने न मिलने के सम्बन्ध में उदासीन रहकर, कर्तव्यपालनको ही कर्तव्यका फल मानकर और उसीमें अपना जीवनसाफल्य जानकर,उसे अपना पूर्ण मनोयोग देकर करते हैं। कर्तव्यशील लोगोंकी अचूक सफलताका यही रूप होता है।

(जीवन में उपायका महत्त्व)  
**कार्यार्थिनामुपाय एवं सहायः॥९६॥**

 **उपाय ही कार्यार्थियोंका सच्चा सहायक होता है ।**

** **विवरण—उपाय कार्यार्थियोंको दसों दिशाओं में सुरक्षित रखनेवालातथा शत्रुपर विजय पानेकी योग्यता देनेवाला, सच्चा बल या साथी है।कर्तव्यशील लोग कार्यकी आवश्यकता अनुसार अपनी निश्चयात्मिका बुद्धिसे सामादि उपयुक्त साधनोंका निर्णय करके अपनी विजय के सम्बन्धमेंनिःसन्दिग्ध, विजयोत्साहसे शक्तिमान तथा अनुकूल प्रतिकूल फलोंके प्रतिनिरपेक्ष होकर अपने आपको कर्तव्य में झोंक देते हैं। इसलिये कार्यार्थीलोग सिद्धि तब ही पा सकते हैं जब वे कार्योपयोगी उपायोंको अभ्रान्तरीतिसे सोचकर कर्तव्यपालनके सन्तोषरूपी सिद्धिको पहलेसे ही अपनीमुट्ठी में लेकर (अर्थात् सिद्धि असिद्धि में निरपेक्ष रहनेवाली पूर्णतामयीस्थिति में रहकर) ही कर्ममें प्रवृत्त हों। वे सिद्धि पानेका यह आवश्यकरहस्यमय सिद्धान्त कभी न भूलें कि सिद्धियां सिद्धोंको ही प्राप्त हुआ करतीहैं। सिद्धियां अपनेको असिद्धअपनेको असिद्ध माननेवालोंके गले में जयमाला कमी नहींडालती। भारवि कविने ठीक ही कहा है —

**यशोधिगन्तुं सुखलिप्सया वा मनुष्यसंख्यामतिवर्तितुं वा।  
निरुत्सुकानामभियोगभाजां समुत्सुके वाङ्कमुपैति सिद्धिः॥**

 (१) सफलतायें या तो यशस्वी बनने, (२) भौतिक सुख पाने, या(३) श्रेष्ठतम मनुष्य बनजानेके लिये फलसिद्धि के संबन्ध में किसी भीप्रकारकी उत्सुकता न रखकर तन्मय होकर कर्तव्यपालन में जुट पडनेवालेलोगोंकी गोदों में उत्सुक होकर स्वयमेव आविराजती हैं।

(कर्तव्यपालन ही जीवनका लक्ष्य)  
**कार्यं पुरुषकारेण लक्ष्यं सम्पद्यते॥९७॥**

 **कार्य पुरुषकार में आजाने (अर्थात् कर्तव्यरूप में स्वीकृत होचुकने) के पश्चात् लक्ष्य बन जाता (अर्थात् फलका स्थान लेकरफलको गौणपक्षमें डाल देता या स्वयं ही मुख्य फल बनजाता) है।**

 विवरण—कर्तव्यको सुसंपन्न करलेना ही कर्तव्यनिष्ठ लोगोंका मुख्यध्येय बन जाता और परिणाम अप्रधानपक्ष में चला जाता है। जब मनुष्य इसभावना के साथ कर्तव्यपालनका सन्तोष उपार्जन करलेता है तब अपनेकोइतनेसे ही कृतकृत्य मानलेता है। इसके अतिरिक्त कर्तव्य समाप्त होनेपरअनिश्चित रूप में कभी आने और कभी न आनेवाले भौतिक फलकी दैन्यजनक आकांक्षा उसके पूर्णकाम हृदयको अभावग्रस्त और प्रतीक्षक नहीं बनापाती।

 कर्तव्य में उद्यम उत्साह अध्यवसाय होनेपर ही कार्य बनता है। कार्यपुरुषार्थ हीके अनुसार संपन्न होता है। पुरुषार्थ के बिना किसीको कुछ पानेकी आशा करनेका कोई वैध अधिकार नहीं है। जिस काम में जितनीशक्ति व्यय करनी आवश्यक हो उतनी अवश्य करना ही पुरुषार्थ कहाता है।इस सूत्र में वर्तमान पुरुषार्थको ही उपादेय बताया गया है। नीतिज्ञोंने कहाहै— "दैवं निहत्य कुरु पौरुषमात्मशक्त्या" ओ मानव, तू दैवका हनन

अर्थात् उपेक्षा करके आत्मशक्ति से पुरुषार्थ कर। "न हि सुप्तस्य सिंहस्यप्रविशन्ति मुखे मृगाः”। मृग सोते सिंहकी भूक मिटाने के लिये उसके मुंह मेंस्वयं नहीं आघुसते। यद्यपि प्राकृतिक प्रबन्धने उन्हें उसके लिये नियतकर रखा होता है तो भी उसे उन्हें भोज्यरूप में पानेके लिये हाथपैर मारनेही पडते हैं।

**शिवमौपयिकं गरीयसीं फलनिष्पत्तिमदूषितायतीम्।  
विगणय्य नयन्ति पौरुषं विजितक्रोधरया जिगीषवः॥**

 क्रोधावेशपर विजय पालेनेवाले स्थिरचित्तलोग भविष्य में निश्चितविजय दिलानेवाली नैराश्यहीन महत्वपूर्ण सफलताको अपनी मुट्ठी में जाचुकी हुई मानकर कल्याणकारी उपायोंको पुरुषार्थका रूप देदेते अर्थात्उन्हें कार्यरूप में परिणत करदेते हैं।

(पुरुषार्थकी प्रबलता)  
**पुरुषकार मनुवर्तते दैवम्॥९८॥**

 **दैव पुरुषार्थके पीछे चलता है।**

** **विवरण—दैवके भरोसेपर कर्तव्यनिर्णय नहीं होता। कर्तव्यपालन मेंदेवका कोई स्थान नहीं है। मनुष्यको दैवको दृष्टि से बाहर रखकर ही पुरुषार्थकरना पडता है। पुरुषार्थ ही मुख्य है। दैव गौण है। जो करना है वहपुरुषार्थ है, जो करचुके वह दैव है। मनुष्यका वर्तमान से संबन्ध है। भूत केसाथ उसका निर्भरताका संबन्ध नहीं है।

(कर्मका उत्तरकाल दैवका अधिकार क्षेत्र हैं, कर्मकाल नहीं)

**दैवं विनातिप्रयत्नं करोति यत्तद्विफलम्॥९९॥**

 **दैव अर्थात् भाग्यकी अनुकूलताके बिना उत्तम रीति से कियाहुआ कर्तव्य भी भौतिक फलसे रहित होता है।**

** **विवरण—भाग्यकी अनुकूलता के भरोसेपर रहा जाय तो कर्तव्य प्रारंभही नहीं किया जासकता। यदि भाग्यकी अनुकूलतासे भौतिक सफलता

तथा प्रतिकूलता से निष्फलता निश्चित होजाय तो कर्म करनेको आवश्यकता ही न रहे। इस दृष्टि से मनुष्यकी दैवाश्रितता पुरुषकारकाविरोध करती है। पुरुषार्थ से कर्तव्य करना भवितव्यताकी उपेक्षा करके हीसंभव होता है। भविष्यकालीन भौतिक सफलता, विफलता मनुष्यबुद्धि केलिये अज्ञेय होती है। भौतिक सफलता विफलता के साथ मानवजीवनके जयपराजयका कोई सम्बन्ध नहीं है। भौतिक सफलता विफलतादोनोंमेंसे कोई भी हो प्रत्येक परिस्थितिमें विजयी जीवन बिताते रहनामानवजीवनका लक्ष्य है।

 अनेकवार पुरुषार्थ होनेपर भी कार्य सिद्ध नहीं होते। इसी कारणगीता में दैवको कार्यके पांच कारणों में से एक कहा है।

**अधिष्ठानं तथा कर्ता करणं च पृथग्विधम्।  
विविधाश्च पृथक् चेष्टा दैवं चैवात्र पंचमम्॥**

 (१) आधारस्थान, (२) कर्ता, (३) भिन्न भिन्न कारण, (४) नानाप्रकारके पृथक् पृथक् व्यापार तथा (५) दैव ये पांच कारण शारीर,वाचिक तथा मानस कर्मों के कारण होते हैं।

 चाणक्य जो कहना चाहते हैं वह यह है कि मनुष्य कर्मके प्रारम्भ मेंदैवाश्रित न हो। यदि वह प्रारंभ में ही दैवाश्रित हो जाय तो कर्म प्रारंभ हीनहीं हो सकता।यह आवश्यक है कि मनुष्य कर्मको प्रारंभ करते समयदैव अर्थात् अनिवार्य भौतिक प्रतिकूलता अनुकूलताकी उपेक्षा करे। जबकर्म प्रारंभ करदेनेपर तथा समस्त बुद्धिवैभव व्यय करदेनेपर भी कामन हो तब दैव अर्थात् भौतिक परिस्थितिकी प्रतिकूलताको कारण माने औरउसे अपनी निष्फलता समझकर दुःखी न हो। मनुष्य पुरुषार्थ करने सेपहिले दैवको न माने या उसपर ध्यान न दे। पुरुषार्थ समाप्त हो चुकने केअनन्तर दैवका अधिकार होता है। कर्म प्रारंभ करनेसे पहिले दैवके विचारका कोई प्रसंग नहीं है। कर्मकी प्रारंभावस्था दैवका विचार करनेसे मनुष्य भाग्यभरोसे, दीन और अनुत्साही होकर नष्ट होजाता है। कर्म के

प्रारंभ में पुरुषार्थका काम है। कर्म करचुकनेपर वह दैवके अंधेरे क्षेत्र मेंचला जाता है।

(अव्यवस्थित चित्तताकी हानि)

**असमाहितस्य वृत्तिर्न विद्यते॥१००॥**

 **अव्यवस्थित चित्तवाले पुरुषके पास वृत्ति (अर्थात् सद्वृत्तिअर्थात् सद्व्यवहार करानेवाली सद्भावना) नहीं रहती।**

पाठान्तर—**अनीहमानस्य वृत्तिर्न विद्यते।**

 **दैवाश्रित होकर निश्चेष्ट बैठे रहनेवाले के पास जीवनयात्राकेसाधनोंका अभाव होजाता है।**

 विवरण—अचेष्टमान अनुद्योगीका जीवन व्यर्थताका क्रीडाक्षेत्र बनजाता है। यह पाठान्तर प्रकरणानुकूल है।

(कर्तव्यतानिश्चय से अनन्तर कार्यारम्भ)

**पूर्वं निश्चित्य पश्चात् कार्यमारभेत्॥१०१॥**

 कार्यारम्भ करने से पहले उसकी अनिवार्यकर्तव्यता, उसकेफलाफल, उसकी नीति तथा उपायके सम्बन्ध में अभ्रान्त होकरपीछेसे काममें हाथ डालना चाहिये।

 **विवरण**—सोचकर करना चाहिये। करके सोचनेको स्थिति पश्चात्ताप भरी निष्फल स्थिति है। "अविचारितकार्येषु प्रमादाःसम्पतन्ति हि।" विना विचारे कार्यों में प्रमाद तथा प्रमादसे उत्पन्न होनेवाली विपत्तियां अनिवार्य रूप से आखडी होती हैं। इसलिये पहले कर्मसंबद्ध समस्त सामग्रियोंतथा चिन्ताओंका संकलन करके तब काम प्रारंभ करना चाहिये।

(विलम्बकारिता कार्यका दूषण)

**कार्यान्तरे दीर्घसूत्रिता न कर्तव्या॥१०२॥**

** कर्मके मध्यमें कर्तव्यभ्रष्टतारूपी या अतिविलम्बकारितारूपीदीर्घसूत्रता न करनी चाहिये।**

** **विवरण—कर्तव्यको लम्बा करना या"अभी शीघ्रता क्या है"

इस बुद्धि से कर्तव्य के मध्य में कर्तव्यान्तर छेडना या आलस्यके दुष्ट भोग केलिये कर्तव्यको स्थगित रखना दीर्घसूत्रता है। घण्टेभरके काम में दिनभरजितना समय न लगाना चाहिये। जब मनुष्य कर्तव्यको कर्तव्य नहीं समझता तब उसमें कर्तव्यभ्रष्ट रहने तथा उसे अति विलम्बसे करनेका दोष आजाता है।

**नालसाः प्राप्नुवन्त्यर्थान् न शठा न च मानिनः।  
न च लोकरवाद् भीता न च श्वः श्वः प्रतीक्षकाः॥**

 आलसी, दीर्घसूत्री, शठ, मानी, लोकरवसे भयभीत तथा कल कलकोप्रतीक्षा में कर्तव्यका समय खोनेवालोंके काम सिद्ध नहीं हुआ करते।

(चलचित्तताकी हानि)

**न चलचित्तस्य कार्यावाप्तिः॥१०३॥**

 **चलचित्त (अर्थात् अस्थिर, अदृढ मनवाले आदर्शहीन लक्ष्यभ्रष्ट) व्यक्ति के काम पूरे नहीं हुआ करते।**

 विवरण—मनकी अस्थिरता, अदृढता, आदर्शहीनता, तथा लक्ष्यभ्रष्टतासे कार्योंका मध्य में ही व्याघात होकर कर्मफल अप्राप्त रहजाता है।समस्त कार्य मनके स्थिर होनेसे ही सुसंपन्न होते हैं। मनकी स्थिरतासेबुद्धिका विकास और उससे कार्य में दक्षता प्राप्त होती है। पवित्रता ही **मनकीस्थिरता** तथा अपवित्रता ही **मनकी अस्थिरता** है। मनकोतत्वज्ञानसे परिचित रखना हीउसकी स्थिरताका एकमात्र उपाय है।गीताके शब्दों में "न हि ज्ञानेन सदृशं पवित्रमिह विद्यते"। इस संसार मेंतत्वज्ञानसा पवित्र कुछ भी नहीं है। जीवन में से आरोपित वस्तुओं का बन्धनहटकर अनारोपित वस्तुका परिज्ञान होजाना ही तत्वज्ञान है।

(प्राप्त साधनोंके अनुपयोगसे हानि)

**हस्तगतावमाननात् कार्यव्यतिक्रमो भवति॥१०४॥**

 **हाथके साधनोंका सदुपयोग न करनेसे कार्यका नाश होजाता है।**

** **विवरण—कार्यसिद्धि में प्राप्त साधनोंके सदुपयोगका जो महत्वपूर्णस्थान है उसे ठीक ठीक समझना चाहिये। संसारके मूढ लोग प्रायः कार्यसिद्धि के लिये अप्राप्त साधनोंके पीछे तो भटकते हैं, परन्तु प्राप्त साधनोंके मूल्यको नहीं आंकते और उन्हें अनुपयुक्त पडा रहने देते हैं। कार्य कभीभी प्राप्त साधनोंके सदुपयोग के बिना सिद्ध नहीं होता। कार्य हाथ लगेसाधनोंको अवज्ञा, अनवधान, हेयबुद्धि, महत्वहीनताकी कल्पना आदि दोषोंके कारण जैसा चाहिये वैसा नहीं होपाता। इसलिये मनुष्य कार्यहाथ में आते ही सबसे पहले मनको प्राप्त साधनोंके सदुपयोग में अवहितकरे तथा परिणाम निकलने का समय आनेतक उसमें केन्द्रित रक्खे।

पाठान्तर—**हस्तगतावमानात् कार्यव्यतिक्रमो भवति।**

(निर्दोष कर्मोंकी दुर्लभता)

**दोषवर्जितानि कार्याणि दुर्लभानि॥१०५॥**

 **संसार में निर्दोष कार्य विरल होते हैं।**

 विवरण—संसार में निर्दोष (अर्थात् व्यक्तिगत क्षुद्र स्वार्थरहित तथासार्वजनिक कल्याण में अपना कल्याण देखनेकी भावना से किये जानेवाले है)कमोंका प्रायः अभाव पाया जाता है। यदि समाज में निर्दोष कर्म करनेवाली आखें खुल जांय तो उसमें सुखसंपत्तिकी मन्दाकिनी बहने लगे। प्रायःसारा ही संसार स्वार्थबुद्धि से कलुषित होकर अचिन्ता तथा अविचारसे काम करता है। इसीलिये समाज में सुखोत्पत्ति न होकर दुःखोंकी हीउत्पत्ति होजाती है। लोग अपनी क्षुद्र आपातदृष्टिकेकारण व्यक्तिगत स्वार्थौके ही पीछे दौडते हैं। वे अपने अकल्याण में प्रवृत्त होकर सच्चे कल्याण केसम्बन्ध में अंधे बने रहते हैं। संसारका बहुमत करके पछतानेवालोंका है।परन्तु सोचकर करनेवालोंका संसार में प्रायः अभाव है। मनुष्यकी इसी त्रुटिसे संसार में निर्दोष कर्म विरल होगये हैं। यदि मनुष्य सोचकर काम करे तो उसके कर्मोंका निर्दोष होना असंभव नहीं है। निर्दोष कर्तव्य करने में ही मनुष्य की मनुष्यताको सुरक्षा और समाजका सच्चा कल्याण हो सकता है।

(अशुभ परिणामी कर्म अकर्तव्य)

**दुरनुबन्धं कार्यं नारभेत्॥१०६॥**

 **मनुष्य निश्चित शुभ परिणाम न रखनेवाले कार्यों में हाथ नडाले।**

 विवरण—इसका अर्थ यह हुआ कि मनुष्य काम छेडनेसे पहिलेउसकी सार्वजनिककल्याणकारिता, सत्यनुमोदितता अनिवार्यकर्तव्यता,गुणागुण, श्रेष्ठता, दुष्टता, हानि, लाभ, यश अपयश आदि समस्त दृष्टिकोणोंपर आद्योपान्त पूराविचार करले। यदि वह कार्य इस परीक्षा मेंदुरनुबन्ध अर्थात् अशुभमिश्रित सिद्ध हो तो उसे निश्चित अशुभ समझकर ही नहीं अपनाना चाहिये। मनुष्य यह जाने कि उसके पास आनेवाले समस्त काम करनेके ही लिये नहीं आते। उनमें से कुछ अस्वीकृत होनेकेलिये भी आते हैं। मनुष्यके पास कुछ काम ऐसे भी आते हैं जिन्हेंत्यागने में ही उसका कल्याण होता है। अकल्याणकारी कर्तव्योंको त्यागनाभी कर्तव्य ही होता है।

(कार्यसिद्धि में अनुकूल समयका माहात्म्य)

**कालवित् कार्यं साधयेत्॥१०७॥**

 **अनुकूल समय (अनुकूल परिस्थिति) का पहचाननेवालाअपना काम अनायास बनालेता है।**

**देशं कालं तथात्मानं द्रव्यं द्रव्यप्रयोजनम्।  
उपपत्तिमवस्थां च ज्ञात्वा कार्यंसमारभेत्॥**

 मनुष्य देश, काल, आत्मशक्ति, द्रव्य तथा उसका उपयोग, उपाय औरअवस्थाको जानकर कर्म करे—

**कः कालः कानि मित्राणि को देश कौव्ययागमौ।  
इति संचिन्त्य कर्माणि प्राज्ञः कुर्वीत वा न वा॥**

 बुद्धिमान् पुरुष क्या समय है? कितने सहायक हैं? क्या परिस्थिति है?

आयव्यय कितना है? ये सब बातें सोचकर अपनी शक्ति समझे तो करे न समझे तो न करे।

 कामका भी एक समय होता है। जैसे प्रत्येक मिट्टीसे पात्र नहीं बनतेइसी प्रकार प्रत्येक समय प्रत्येक काम नहीं होते। कार्योपयोगी समय का जानेपर ही कार्य होता है। वह कार्यके उचित समयको पहचानने से हीसिद्ध होता है। कार्यका समय बीत जाने से करना निष्फल हो जाता है।कार्यसिद्धि में कार्य के उचित समयको पहचाननेका बहुत बडा महत्व है।

पाठान्तर—**देशकालवित कार्यं साधयति।**

** **अनुकूल काल तथा अनुकूल देश अर्थात् परिस्थितिको ... शेष अर्थसमान है।

(कार्यकाल टलनेका दुष्परिणाम्)

**कालातिक्रमात् काल एव फलं पिबति॥१०८॥**

 **कर्तव्यका काल टल जानेसे काल ही उसकी सफलताको चाटजाता है।**

** **विवरण—कर्तव्य जिस समझ सूझता है, वही उसका उचित कालहोता है। उससे अच्छा उसका और कोई समय संभव नहीं है। सृष्टिको व्यवस्था ही ऐसी है कि कर्तव्य उचित समयपर उसीको सूझता है, जिसकावह कर्तव्य होता और जिसे उसे अपने पूर्ण उत्तरदायित्व में लेकर करनाचाहिये। कर्तव्य के उचित समयको टालदेना उसके फलको नष्ट करडालनाहो जाता है। सूझके समय ही कर्तव्यको करना चाहिये। उसे न तो फिरकेलिये टालना चाहिये और न उसे कर्तव्यहीन मनुष्यके कंधोंका बोझाबनाकर उनसे उसे बिगडवाना चाहिये। कर्तव्यको फिरके लिये टालने सेफिर के लिये उपस्थित कर्म उस स्थगित कर्मको नहीं होने देते।

**आदानस्य प्रदानस्य कर्तव्यस्य च कर्मणः।  
क्षिप्रमक्रियमाणस्य कालः पिबति तद्रसम्॥**

 लेना देना और कर्तव्य तुरन्त न किये जाये तो तो काल ही इनका रसपी जाता है। टले हुए कर्तव्य कर्तव्य ही नहीं रहते। कर्तव्यका देश तथाकालसे अनिवार्य संबन्ध है। देश तथा काल परिवर्तित होते ही कर्तव्य भीअपना रूप बदल देता या नष्ट कर लेता है।

पाठान्तर—**कालातिक्रमात् काल एवं तत्फलं पिबति।**

(कर्तव्यपालन में विलम्ब अकर्तव्य)

**क्षणं प्रति कालविक्षेपं न कुर्यात् सर्वकृत्येषु॥१०९॥**

 **मनुष्य किसी भी निश्चित कर्तव्य में क्षणमात्रका भी विलम्ब न करे।**

पाठान्तर—**क्षणं प्रति कालस्वरूपं दर्शयति कालकृतेषु॥**

** **ठीक समयपर किये कर्तव्योंको सफलता, मनुष्यको दिखा देती है कि यह काम जिस क्षण में किया गया है वही इसका सर्वोत्तम काल था।

 कार्यके उचित समयको पहचानना ही मनुष्यके सीखनेकी सर्वोत्तमकला है।

(कार्य प्रारम्भ करने में ज्ञेयतत्व)

**देशफलविभागौ ज्ञात्वा कार्यमारभेत्॥११०॥**

** मनुष्य परिस्थिति तथा सफलताकी संभावना दोनोंको पूर्णरूपसे समझकर काम करे।**

अधिक सूत्र—**देशे काले च कृतं फलवत्।**

** कमोंपयोगी परिस्थिति तथा उपयुक्त कालम किये काम होसफल होते हैं।**

 **विवरण**—कामकी उपयुक्त परिस्थिति समय तथा योग्य कर्ताको ढूंढ निकालना कार्यसिद्धिका मुख्य कारण है। सूत्रके चकारसे सूचित होता हैकि कार्यके सम्बन्ध में पात्र (कर्ता) का विवेक करना भी आवश्यक है।

योग्य व्यक्ति कर्मको करे तो वह सफल होता है। उसी कामको अयोग्यव्यक्ति करें तो उसका असफल होना निश्चित हो जाता है।योग्यको ही काम में लगाना तथा योग्यको ही दान करना सफल होता है। दान करनेकेसमय तथा दानके योग्य पात्रको पहचान लेनेपर ही दानको सफलतानिर्भर करती है। जो जिस वस्तुको पानेका वास्तविक अधिकारी है वही उसवस्तुको पानेका सच्चा पात्र भी है। देय वस्तु दानका सच्चा अधिकारी न मिलनेतक दाताके पास धरोहरके रूप में रहती है। दानी उसे योग्यपात्रको देकर उसपर कोई कृपा नहीं करता, किन्तु उसकी धरोहर लौटाकर स्वयं ही ऋणमुक्त हो जाता है। इस तत्वको समझकर दिये हुए दानकाअपूर्व महत्व हैI

(विपरीत परिस्थिति में कार्य करनेसे हानि)

**दैवहीनं कार्यं सुसाधमपि दुःसाधं भवति॥१११॥**

 **दैवकी प्रतिकूलता होनेपर सुखसाध्य कर्तव्य भी दुःसाध्य दीखने लगते हैं।**

 विवरण—परन्तु पुरुषार्थी मनुष्यको कर्मकी दुःसाध्यता अर्थात्भौतिकसाधनहीनता देखकर निराश न होकर अपने प्रबल पुरुषार्धसे उसकर्मको साध्यकोटि में लाना है। पुरुषार्थके सामने दुःसाध्यता नामकी कोई वस्तु नहीं है। पुरुषार्थ से मनुष्योंने दुर्लंध्य पर्वतोंको मार्ग देने तथा दुस्तरसमुद्रोंको अपने ऊपर से जाने देने के लिये विवश किया है। लोग प्रायःप्रवाहपातित होकर चलने वाले होते हैं। स्वयं मार्गनिर्धारण करना बहुतन्यूनलोग जानते हैं। लोग संसारी प्रवाह के विरुद्ध चलनेको ही दुःसाध्यतातथा प्रवाह के साथ चलनेको सुसाध्यता मानते हैं। परन्तु पुरुषार्थीकी स्थितिइनसे निराली है। उसके सामने सब समय यही विचार उपस्थित होतारहता है कि क्या जो हो रहा है उसीके पीछे चलना मेरा कर्तव्य है? याजो होना चाहिये उसीको करना मेरा कर्तव्य है? पुरुषार्थीकी दृष्टिमें प्रवाहके

पीछे चलने में कोई पुरुषार्थ नहीं है। उसे तो कर्तव्याकर्तव्य विचार के द्वाराजो कि एक सच्चे मनुष्यको करना चाहिये उसे करनेमें ही अपना कर्त्तापन तथा कर्तव्यपालनका सन्तोष दीखता है। उसे तो जिस काम में सन्तोषमिलता है वही उसके लिये सुसाध्य तथा जिसमें असन्तोष दीखता है वही उसके लिये दुःसाध्य होता है। दैवाधीन रहनेसे तो कर्तव्य दुःसाध्य हो हीजाता है तथा पुरुषार्थपरायण रहनेसे कर्तव्य सुसाध्य बनजाता है। दैवाधीनरहने में कर्तव्यभ्रष्टता होती है और कर्तव्यको त्यागने में सुसाध्यताकी भ्रान्तिहोती है। इस भ्रान्तिके विरुद्ध मानवीय पुरुषार्थको जगाये रखना ही इस सूत्रका अभिप्राय है। सूत्रकार स्पष्ट भाषा में कह रहे हैं किमनुष्य दैवाधीनतारूपी निकम्मेपन से बचे। दैवाधीनता भयंकर अभिशाप है।

पाठान्तर—**देशकालविहीन ......... ।**

** **योग्य परिस्थिति, योग्यकाल तथा योग्यकर्तासे हीन कार्य अनायाससाध्य दीखनेपर भी कष्ट साध्य तथा असाध्य होजाते हैं।

(कर्ममें देशकालकी परीक्षा कर्तव्य)

**नीतिज्ञो देशकालो परीक्षेत॥११२॥**

** नीतिज्ञ अर्थात् व्यवहारकुशल मनुष्य परिस्थिति और अवसरदोनोंका पूर्ण परिचय पाकर काम करे।**

 **विवरण**—वह परिस्थिति तथा उपयोगी कालको बिना पहचाने कामन करे। कर्ता के पास कर्तव्यकी संपूर्ण विवेचना (साधन क्रम आदिका पूर्णपरिचय) होनी चाहिये कि यह काम अमुक समय में, अमुक परिस्थिति मेंअमुक साधनों से, इतने श्रमसे इस विधि से होसकता है। भारविके शब्दों में "सहसा विदधीत न क्रियामविवेकः परमापदां पदम्" मनुष्य सहसाकोई काम आरम्भ न करे। मनुष्य कार्यविषयक अविवेकसे विपत्तियोंका घर बन जाता है।

(सुअवसरपर कर्म करनेका लाभ)

**परीक्ष्यकारिणी श्रीश्चिरं तिष्ठति॥११३॥**

** सुअवसर पहचानकर कर्म करनेवालके पास श्री (अर्थात्सफलता) नियमसे रहती है।**

 अधिक सूत्र—**सर्वाश्च संपद उपतिष्ठन्ति।**

** देश, काल पहचानकर काम करनेवालेके पास समस्त संपत्तियांस्वयमेव आविराजती हैं।**

(सर्वविधसंपत्ति संग्रह राष्ट्रीय कर्तव्य)

**सर्वाश्चसंपदः सर्वोपायेन परिग्रहेत्॥११४॥**

 **राजा साम, दाम आदि समस्त बुद्धिकौशलोंसे अपने तथाप्रजाके पास सब प्रकारकी मानवोचित संपत्तियोंके संग्रह करनेमेंप्रयत्नशील रहे जिनसे समय पडनेपर अपने देशकी उत्तमोत्तमसेवा कर सके।**

 **विवरण**—भूमि, रत्न, मान, धर्म, कीर्ति, सुशील, स्वास्थ्य, शिष्टाचार,व्यवहारकौशल विद्या तथा देशविदेशोंकी भाषा आदि संपत्ति के अनेकभेद हैं। जब राजाको राज्यरक्षा आदि तात्कालिक महत्व रखनेवालेकामोंके लिये धनकी आवश्यकता पडे तब वह प्रजासे न्यायपूर्वक धनसंग्रह करे। विशेष आवश्यकता पडनेपर राज्यकोषको संपन्न बनानेके संबन्धर्मे शुक्राचार्य ने कहा है—

**देवद्विजातिशूद्राणामुपभोगाधिकं धनम्।  
क्षीणकोशेन संग्राह्यं प्रविचिन्त्य विभागतः॥**

 क्षीण कोशवाला राजा लोगोंके उपभोगसे अधिक धनको आंशिक रूप से इस प्रकार ले कि जिससे लिया जाय उसके पास जीविकाके साधनोंकाअभाव न हो जाय।

**पौराणां राष्ट्रजातानां ग्राह्यं साम्ना न चान्यथा।  
दर्शयित्वा तथा दायान् ग्राह्यं वित्तं ततो नृपैः॥**

**तथा शाश्वतलक्ष्मीकान् पुरोहितसमन्त्रिणः।  
श्रोत्रियांश्चैव सामन्तान् सीमापालान् तथैव च॥**

**गृहं गत्वा प्रयाचेत यथा ते तुष्टिमाप्नुयुः।**

 राजा अपने पुरवासियोंका धन उन्हें सन्तुष्ट या सहमत करके ही ले।असंतुष्ट करके बलप्रयोगसे न ले। जो ले वह उन्हें दिखाकर ले। कुलपरम्परासे श्रीमान् चले आनेवालों, पुरोहितों, श्रोत्रियों, सामंतों तथा सीमापालोंसे धन लेने की आवश्यकता उपस्थित होनेपर राजाको इनके घर जाकरराज्यरक्षाके नामपर धनयाचना करनी चाहिये कि जिससे इन लोगोंकोदानका पुण्य तथा यश दोनों प्राप्त हो जांय, ये लोग देने में सम्मान तथागौरव भी अनुभव करें और देना अपना कर्तव्य भी समझने लगें।

(अपरीक्ष्यकारिताकी हानि)

**भाग्यवन्तमपरीक्ष्यकारिणं श्रीः परित्यजति॥११५॥**

 **श्री अर्थात् सफलता कार्यका सुअवसर न पहचाननेवालेअपरीक्ष्यकारी भाग्यवानको छोड जाती है।**

 **विवरण**—इसलिये मनुष्य सदा कर्मके भले बुरे परिणाम, अपनी शक्ति, देश काल आदि सब बातोंके सम्बन्ध में आदिसे अन्ततक भले प्रकारसोचकर कर्म किया करें।

पाठान्तर—**भाग्यवन्तमप्यपरीक्ष्यकारिणं श्रीः परित्यजति।**

(कर्तव्यपरीक्षा के साधन)

**ज्ञानानुमानैश्च परीक्षा कर्तव्या॥११६॥**

 **अपनी ईक्षण (अनुभव) शाक्तितथा विचार (ऊहना) शक्तिदोनोंके सहारेसे परिणाम के कारणोंका ठीक ठीक पता चलाकरकिस कारण से यह काम इस प्रकार होना है, अपना कर्तव्यस्थिर करे।**

 विवरण—अपने व्यावहारिक अनुभव तथा कल्पनाशक्ति से कर्मकीपूर्ण विवेचना किये बिना कामको अपनाने से निश्चित हानि होती है।

(राजकर्मचारियोंकी नियुक्तिका आधार)

**यो यस्मिन् कर्मणि कुशलः तं तस्मिन्नेव योजयेत्॥११७॥**

 **जो जिस कामको करने में कुशल हो उसे उसी प्रकार के कर्मकाभार सोंपना चाहिये।**

 विवरण—राष्ट्रके सत्यनिष्ठ बुद्धिमान् लोगोंको महत्वपूर्ण कर्तव्यों मेंलगाने से राजाको यश, सुख तथा पुष्कल धन प्राप्त होता है।

**स्थानेष्वेव नियोज्यानि भृत्याश्चाभरणानि च।  
न हि चूडामणिः प्राज्ञैः पादादौ प्रतिबध्यते॥**

 भृत्य तथा आभरणादिका विनियोग यथोचित स्थानपर ही करनाचाहिये। जैसे बुद्धिमान लोग चूडामाणको पैर आदि न बांधकर सिर में धारणकरते हैं इसी प्रकार राष्ट्रके उत्तम कोटिके लोगोंको निम्नस्थानोंपर न रहनेदेकर उत्तमोत्तम पदोंपर नियुक्त करना चाहिये।

पाठान्तर—**यो यस्मिन् कर्मणि कुशलस्तं तस्मिन्नेव नियोजयेत्।**

(उपायज्ञताकी महिमा)

**दुःसाध्यमपि सुसाध्यं करोति उपायज्ञः॥११८॥**

** उपायज्ञ अर्थात् कर्मके अव्यर्थसाधनोंको पहचाननेवालाबुद्धिमान व्यक्ति कठिन समझे हुए कामों को भी सुकर बनालेता है।**

 विवरण—योग्य लोगोंको काम सौंपनेका शुभ परिणाम ही यह होताहै कि कठिन काम में लगाये हुए दक्ष लोग उसे बात की बात में (अनायास)कर डालते हैं।

पाठान्तर—**दुःसाध्यमपि सुकरं करोति।**  
कुशल व्यक्ति दुस्साध्यको भी सुकर बना लेता है।

(अनुपायज्ञोंके कर्मोंकी महत्वहीनता)

**अज्ञानिना कृतमपि न बहु मन्तव्यम्॥११९॥**

 **अज्ञानीके कर्मकी सफलताको सफलता न मानकर उसे आकस्मिक घटना मानकर महत्व नहीं देना चाहिये।**

 **विवरण**—अज्ञानियोंके कामों में अयश अर्थनाश तथा दुःख होनाअनिवार्य है। इसलिये राजा लोग निर्गुण लोगोंके भरोसे सफलता के सपनेन देखें।

**यादृच्छिकत्वात् कृमिरपि रूपान्तराणि करोति ॥१२०॥**

 **जैसे घुनका कीडा भी पदार्थों के आकार आकस्मिक रूपसेअबुद्धिपूर्वक बना देता है, जैसे उसके बनाये आकारोंसे उसकीनिर्माणकुशलता प्रमाणित नहीं होती, इसी प्रकार स्वेच्छाचारअविवेक और अभिमृश्यकारितासे कभी कोई काम संयोगवशबन भी जाय तो भी उस अविमृश्यकारी कर्ताको उस कामका श्रेय नहीं दिया जासकता।**

 विवरण—विवेकपूर्वक कर्म ही मानवकी विशेषता है। अविवेकपूर्वककिये कर्मकी सफलता काकतालीय न्यायवालो(काक के बैठने से ताडके गिरजाने जैसी) आकस्मिक घटना है। न तो यथेच्छ कर्म करने में कल्याण हैऔर न कराने में कल्याण है। किन्तु शिक्षा तथा विवेकपूर्वक कर्म करने में हीमानवका कल्याण है। यथेच्छ कर्म करनेसे काम अधूरा रहजाता औरअनिष्ट होता है।

पाठान्तर—**यादृच्छिकत्वात् कृमिरपि रूपान्तराणि किं नकरोति।**

 क्या आकस्मिकरूपसे रेखा बनानेवाला कृमि जैसा मूढ प्राणी भी भिन्नभिन्न आकार नहीं बना लेता?

(कार्यगुप्तिकी मर्यादा)

**सिद्धस्यैव कार्यस्य प्रकाशनं कर्तव्यम्॥१२१॥**

 **कर्मको किये जा चुकनेके अनन्तर ही उसे लोगोंको जाननेदेना चाहिये।**

 विवरण—असम्पन्न कार्यको जगविदित होने देने से उसका नाश,क्लेश तथा शत्रुको उसे बिगाडनेका अवसर मिलजाता है। इसलियेकार्य संपन्न होनेसे पहिले उसका ढिंढोरा पीटना नीतिहीनता है। इससेविघ्न बढ़ जाते और कर्ता अयोग्य कहलाने लगता है।

पाठान्तर—**सिद्धस्य कार्यस्य प्रकाशनं कर्तव्यम्।**

**ज्ञानवतामपि दैवमानुषदोषात् कार्याणि दुष्यन्ति॥१२२॥**

 **कभी कभी बहुतसे काम भवितव्यताकी प्रतिकूलतासे याकिसी मानवीय त्रुटिसे दूषित हो जानेपर अधूरे रह जाते हैं।**

 विवरण—भवितव्यताकी प्रतिकूलता होनेपर कर्म पूरा होने से पहलेउसका ढिंढोरा पीटनेसे कर्ता निन्द्रित होजाता है। इसलिये काम पूरा होने से पहले उसे किसीको न जानने दे। वज्रपात, भूकम्प, महामारी जलप्रलय आदि दैवदोष हैं। हिंसा, द्वेष, विरोधियोंके षड्यन्त्र तथा अपनीभूल आदि काम बिगाडनेवाले मानुषदोष हैं। इनसे मनुष्योंके कामबहुधा बिगड जाते हैं। प्रत्येक काम में बिगडनेकी संभावना रहती है। इसलिये काम पूरा होनेसे पहिले उसे बड़ी सावधानी से गुप्त रखना चाहिये। बृहच्चाणक्यने कहा है—

**विषमां हि दशां प्राप्य दैवं गर्हयते नरः।  
आत्मनः कर्मदोषांश्च नैव जानात्यपंडितः॥**

 मनुष्य अपनी भूलके प्रभावसे कार्यविरोधी परिस्थितियोंको पाकरदैवको तो कोसता है परन्तु वह मूढ यह नहीं जानता कि मैंने अपनी किसभूलसे अपना यह काम बिगाडा है।

(दैवी विपत्तियों के सम्बन्ध में कर्तव्य)

**दैवं शान्तिकर्मणा प्रतिषेद्धव्यम्॥१२३॥**

 **भूकम्प, वज्रपात, जलप्रलय, झंझावात, राष्ट्रविप्लव तथा आततायीके आक्रमण आदि दैवी विपत्तियोंके दिनों में बुद्धिको स्थिर औरशान्त रखकर उनका निवारण करना चाहिये।**

** **विवरण—बुद्धिमान् लोग दैवी विपत्तियोंसे घबराकर अपनी प्रतिकारबुद्धिको कुंठित न होने दें किन्तु अपनी स्वस्थ अक्षुब्ध बुद्धिका प्रयोमकरके उसे टालनेका सुदृढ प्रयत्न करें और किसी भी रूप में विपत्तिके सामनेआत्मसमर्पण न कर बैठें। दैवी विपत्ति में मरना अनिवार्य हो तो विजयीहोकर मरे;कायर होकर न मरें।

 बत्ती, पात्र, बैल तथा अभि सब कुछ होनेपर भी दीपक प्रबल वायुसेबुझ जाता है। सुदृढ विशाल पोत झंझावातके थपेडोंसे डूब जाता है। यहविपत्ति आकस्मिक दैवीविपत्ति है। दैवीविपत्तिके समय बुद्धिको स्थिररखनेकी आवश्यकता होती है। दैत्री विपत्तिको स्थिरबुद्धितासे ही टालाजासकता हैं। विष्णुशर्मा के शब्दोंमें– 'याते समुद्रेऽपि हि पोतभंगे सांयात्रिको वांछति सर्तुमेव।' जब किसी पोतर्वाणेकका पोत समुद्र में भग्न होकर डूबनेलगता है तब वह अपनी बुद्धि के अनुसार तैरकर जीवनरक्षाके समस्तउपाय एक एक करके देखता और जिस किसी प्रकार सागरको पार करनाचाहता है। इसी प्रकार बुद्धिमान लोग विपत्तिको सामने खडा देखकर घबरायें नहीं।वे अपनी समस्त बद्धिका प्रयोग करके उस दैवी विपत्तिकोटालनेका अत्याज्य प्रयत्न करें और किसी भी रूप में निराश न हों। विपत्तियाँ मनुष्योंसे अपना प्रतिकार करानेके ही लिये उसके सामने आती हैं। धीरतासे उनका प्रतिकार ही उनका सदुपयोग है।

 भवितव्यताकी प्रतिकूलता के कारण उत्पन्न होनेवाली मानसिक अशान्तिको व्यर्थ करनेका एकमात्र उपाय मनुष्यका स्थिरबुद्धिसे शान्तिको

अपनाये रहना तथा उसे किसी भी अवस्थामें न छोडना है। इसका अर्थयह हुआ कि यदि दैवकी प्रतिकूलताकी आशंका, पुरुषार्थको व्यर्थ करनेकादुःसाहस करना चाहती हो तो उसे व्यर्थ करनेवाला एकमात्र उपायमनुष्यका स्थिरतासे अपनी शान्तिपर स्थिर रहना ही है।

 अथवा—दैवसे आये भूकम्प, वज्रपात, विनाशकाआंधी, दुर्भिक्ष महामारी, राष्ट्रविप्लव आदि दैवी विघ्न हैं। उत्पन्न विघ्नोंका प्रतिकार करनातथा भावी अनिष्टोंको उत्पन्न होने से रोकना शान्ति है। जैसे कवचादिधारण करलेनेसे देहकी शस्त्रोंसे रक्षा होजाती है इसी प्रकार विशिष्ट उपायोंसे दैवी विघ्न भी शान्त किये जासकते हैं। जैसे संयमपूर्वक रहने औरनियमपालनसे आयुकी वृद्धि तथा असंयम और स्वेच्छाचारसे आयुका ह्रास होता है, इसी प्रकार मनुष्य शान्तिकारक, पुष्टिदायक लौकिक वैदिककर्मोंके अनुष्ठानसे दैवी विघ्नोंपर भी विजय पासकता है।

 अथवा—दैवके विरोधी होजानेपर ईश्वरोपासना आदि विशेष अनुष्ठानोंद्वारा अपने कर्तव्यको ईश्वरार्पण करके फलनिरपेक्ष होकर अपना तात्कालिककर्तव्य उत्साहमें भरकर करना चाहिये। ऐसे समय निराश होकर कर्तव्यहीन नहीं होजाना चाहिये। दैवी आक्रमण भी विधाताकीशुभेच्छासे हीमनुष्यके पास आते हैं। दैवी आक्रमण विधाताको मूढ इच्छामात्र नहींहै। वे इसलिये आते हैं कि मनुष्य अपनी स्थितिको ईश्वरार्पण करना सीखेऔर उसकी ओर प्रवृत्त हो। अपनी अनुकूल, प्रतिकूल परिस्थितियों कोईश्वरार्पण करदेने से मनुष्यकी अनन्त आत्मशक्ति उद्दीप्त होउठती है। मनुष्यपर दैवी आक्रमण इसीको उद्दीप्त करने के लिये होते हैं। दैवीआक्रमणोंका यह भाव नहीं होता कि मनुष्य की आत्मशक्तिको बुझा डाला जाय।यह सृष्टि मनुष्यसे निरर्थक छेडछाड कभी नहीं करती। उसकी प्रत्येक चेष्टाका मानवजीवन में महत्वपूर्ण उपयोग होता है। “न मानुषात् श्रेष्ठतमंहि किञ्चित्” (व्यासजी) मनुष्यसे श्रेष्ठ इस संसार में कुछ भी नहीं है। मनुष्यइस संसारकी सर्वश्रेष्ठ वस्तु होनेपर भी अज्ञानवश अपनेको क्षुद्र माननेलगता है। मनुष्यका अहंकार ही उसका अज्ञान है जो उसे क्षुद्र मनवाता है ।

वह जब अज्ञानवश होकर अहंकारककी अधीनता मान बैठता है तब अपनीक्षुद्रता अनुभव करके या अपनेको क्षुद्र समझकर बाह्य परिस्थितियोंसे हारमानकर कर्म छोडकर बैठ जाता है। यदि मनुष्य अपने को ईश्वरार्पण करनेकीकला जानता हो तो वह ऐसे समय अपनी समस्त परिस्थितिको ईश्वरार्पणकरके ईश्वरकी अनन्तशक्तिसे शक्तिमान होकर विकटतम परिस्थितियों में भीकर्मोत्साही हुए बिना नहीं रहता। विपत्ति ईश्वरकीमनुष्य के लिये असाधारण महत्व रखनेवाली देन है। वह उसे विपद्विजयकी कला सिखाने के लियेआती है। विपद् भेजनेवाला विधाता नहीं चाहता कि विपद् भेजकर अपनेमनुष्यबालकको विनष्ट कर डाला जाय। दैवकी प्रतिकूलताको अनुकूलताबनाने की भी एक कला है। विपद् मनुष्य के पास दैवकी प्रतिकूलताको अनुकूलता बनाकर मानवजीवन में पुरुषार्थको विजय दिलाने के लिये ही आतीहै। ये ही सब बातेंं आर्यचाणक्य कहना चाहते हैं।

(मानुषी विपत्तिका प्रतिकार)

**मानुषीं कार्यविपत्तिं कौशलेन विनिवारयेत्॥१२४॥**

 **कार्य बिगाडनेवाले मानवीय विघ्नोंको अपनी सतर्कता तथा बुद्धिकौशलसे परास्त करे।**

 विवरण—इसका अर्थ यह हुआ कि मनुष्य अपने कर्मकी त्रुटिहीनताके सम्बन्ध में पूर्ण सन्तुष्ट और निश्चिन्त बने। कर्मकी त्रुटिहीनता केसम्बन्ध में संशयित, अयोग्य और अकुशल बना रहकर कर्ममें हाथ लगाने सेनिष्फलता होती है।बुद्धिकी निपुणता ही कौशल है। आग देना, विषदेना, धनापहार, गुप्तषड्यन्त्र, जिघांसा, आदि मानुषी विपत्ति हैं। मनुष्यअपने प्रतिभाचातुर्य से इन सब विपत्तियोंको हटाता रहे।

पाठान्तर—**मानुषीं कार्यविपत्तिं कौशलेन वारयेत।**

(मूढ स्वभाव)

**कार्यविपत्तौदोषान् वर्णयन्ति बालिशाः ॥१२५॥**

** मूढ लोग कार्य में असफल होचुकनेपर या तो अपनी उनत्रुटियोंपर पश्चात्ताप करते हैं, जिन्हें उन्हें पहले ही हटाकर**

**फिर काम में हाथ लगाना चाहिये था या आपसमें एक दूसरेपरकाम बिगाडनेका दोष लगाकर कर्ताको लांछित तथा स्वयं निर्दोषसमीक्षक बनना चाहा करते हैं।**

 विवरण—कार्यारम्भसे पहले उसकी अप्रचिन्ता करके समस्त संभावित विघ्नोंके निवारणका प्रबन्ध करना ही बुद्धिमत्ता है और कर्मकी त्रुटिको समझजाना भी है। बिगडे कामकी हंसी उडा लेना तथा किसी दूसरेपरकाम बिगाडनेका लांछन लगा देना, सुकर है परन्तु किसी बिगडे कामकीहंसी उडा लेना हीऔर किसीपर दोष थोपदेना ही कर्मकी त्रुटिको समझजाना नहीं है। विचारशील लोग कर्ममें विपत्ति आजानेपर दूसरोंपर दोषारोपण करनेकी क्षुद्र प्रवृत्तिको त्यागकर बिगडे कार्यका समाधान करके उसे सर्वागपूर्ण सुसम्पन्न बनानेवाले समस्त संभावित उपायोंको अपनाने मेंदत्तचित्त होजाते हैं।

**गच्छतःस्खलनं क्वापि भवत्येव प्रमादतः।  
हसन्ति दुर्जनास्तत्र समादधति सज्जनाः॥**

 कर्मकी रीतिमें किसी प्रकारका प्रमाद होनेपर कर्ममें विघ्न अनिवार्यरूपसे आता है। उस समय मूढ लोग तो हंसी उडाते और सज्जन उसेठीक करने के उपाय सुझाते हैं।मूढ लोग घावको खोज निकालनेवालीमक्खियोंके समान दोष ही दोष खोजते फिरा करते हैं। परन्तु उन्हें गुणदोषविवेक करनेका अधिकार नहीं होता। वह तो केवलबुद्धिमानोंको होता है। मूढोंको नहीं। दण्डीने कहा है—

**गुणदोषानशास्त्रज्ञः कथं विभजते जनः।  
किमन्धस्याधिकारोस्ति रूपभेदोपलब्धिषु॥**

 जैसे अन्धेको रूपोंके भेद जाननेका अधिकार नहीं उसी प्रकार बुद्धिहीनअशास्त्रज्ञको गुणदोष पहचाननेका अधिकार नहीं है। मूढ मानव कर्मकी त्रुटिसमझने में पूर्ण असमर्थ है। ऊपर कह चुके हैं कि बिगडे कामकी हंसी उडालेना ही कर्मकी त्रुटि समझ जाना नहीं है। कर्मकी त्रुटि समझने की कला विचार शील लोगोंका ही एकाधिकार है।

(व्यवस्थापक भोलापन न बरतें)

**कार्यार्थिना दाक्षिण्यं न कर्तव्यम्॥१२६॥**

** कार्यार्थी राज्याधिकारियों को शत्रुओंकी शंकासे भरे हुए देश मेंभावुकता में बहकर उदारता, सरलता, भोलापन और मिथ्यासचाई न बरतनी चाहिये।**

 विवरण—वे विपक्ष के दोष खोजने और अपनी निर्बलता छिपाने मेंप्रमाद न करें, किसीका अनुचित विश्वास न करें और किसीको अपना भेदन लेने दें। ऐसा करनेसे उन और उनके राष्ट्रपर विपत्ति आजाना अनिवानर्यहोजायेगा।

**नात्यन्तसरलैर्भाव्यं गत्वा पश्य वने तरून्।  
सरलास्तत्र छिद्यन्ते कुब्जास्तिष्ठन्ति पादपाः॥**

 मनुष्य सुपरिचित सुविश्वस्त लोगोंके अतिरिक्त अपरिचित संदिग्ध लोगोंकेसाथ सरल व्यवहार करनेकी भूल न करे। वह जाकर वनमें देखे कि वहांसरल वृक्ष तो सब काट डाले जाते हैं और कुब्ज ही खडे रह पाते हैं।

 दाक्षिण्य शब्द सरलता और उदारताका वाचक है। यहां जिस सरलता और उदारताको दोषके रूप में उपस्थित किया है, वह तो चालाक लोगों से धोखादिलानेवाला भोलापन है। दैवी संपत्तिरूपी सरलता या उदारताका निषेधनहीं किया जारहा है। दैवी संपत्तिरूपी सरलता या उदारताके व्यवहारकाक्षेत्र केवल श्रेष्ठ लोग होते हैं। यहांविचारशून्यता तथा बुद्धिहीनताको ही सरलता, उदारता या भोलापन मानकर यह सूत्र लिखा गया है। भोले लोग सदाधूर्तोंके कपटजाल में फंसने के लिये उद्यत रहते हैं। वे शत्रुको हितकारी मित्रऔर मित्रको वंचक शत्रु समझ लेते हैं। बुद्धिहीन लोगोंके विचारशून्य मनदुष्टोंकी दुष्टताको फूलने फलने देनेवाले उपजाऊ क्षेत्र बन जाते हैं। दुष्टोंतथा देशद्रोहियों के साथ की हुई सरलता या उदारता किसीकी व्यक्तिगतप्रशंसाका कारण बनकर भी राष्ट्र के साथ तो द्रोह ही है। देशद्रोही चापलूस

लोग देशपर आक्रमण करनेवाले शत्रुओंसे साधुपनका प्रमाणपत्र लेनेके लियेसरलता, अहिंसा आदिके नामसे देश के साथ कपट और उसकी हिंसा करबैठते हैं।

**क्षीरार्थी वत्सो मातुरूधः प्रतिहन्ति॥१२७॥**

 **दुग्धपानार्थी गोवत्सको माताके स्तनोंपर आघात करनापड़ता है।**

 विवरण—जैसे दुग्धार्थी वत्स अपनी आवश्यकतासे विवश होकर अपनीप्यारी गोमाताके स्तनोंपर निर्मम प्रहार करता दीखनेपर भी उसका दूधपीता रहता है तथा उसके कोमल स्तनोंको पीडित करता दीखनेपर भीपीडित न करके उसे अपने सुखस्पर्शोंसे आनन्दित भी करता है, इसी प्रकारराष्ट्रपालनार्थी राजा राष्ट्ररक्षा नामक कठोर कर्तव्य से विवश होकर बाह्यदृष्टिसेअधर्म दीखने या नृशंस समझे जानेवाले कापटिक तथा आभिचारिक प्रयोगोंसे राष्ट्रमाता के द्रोहियोंका पूर्ण विनाश तथा दमन करते समय अधर्माचारीसःदीखनेपर अपनी सत्यनिष्ठतासे अपनी धर्ममाताको आनन्दोद्वेल्लित करतारहता है। वह देशद्रोहियोंके साथ व्यवहार के समय असरल, अनुदार, सतर्कउनसे पूरा बदला लेनेवाला उनके प्रति क्रोधको कभी न भूलनेवाला, उनकेमायाजालसे बचे रहने के लिये सत्यको छिपाये रखनेवाला, पापकी भर्त्सना के लियेकठोरभाषी, निर्दयव्यवहारी तथा पूरा कृपण बनकर रहता है। इतना कियेबिना साधुपरित्राण तथा असाधुदमन संभव नहीं है। पापदमनके व्यावहारिक क्षेत्र में दूसरोंसे धोका दिलानेवाली सरलता उदारता, भोलेपन, क्षमा अक्रोध, सत्य, प्रियभाषण, दयालुव्यवहार आदि सद्गुणोंके प्रदर्शनका कोई स्थान नहीं है। प्रत्येक गुणके प्रदर्शनके अलग अलग क्षेत्र होते हैं। सरलतः सरलोंके ही साथ व्यवहार में लानेयोग्य गुण है। सरलता, सरलोंका हीएकाधिकार है। असरल देशद्रोही लोगोंको देशप्रेमी स्वधर्मनिष्ठ लोगों सेसरल बर्ताव पानेका कोई अधिकार नहीं है।

(कार्यविनाशका कारण)

**अप्रयत्नात् कार्यविपत्तिर्भवति॥१२८॥**

 **कार्यके लिये अपेक्षित सम्पूर्ण प्रयत्न न करनेसे कार्यका नाशहोजाता है।**

पाठान्तर—**नास्ति दैवात् कार्यविपत्तिः।**

 **प्रबल पुरुषार्थ करनेपर उतरपडनेवालोंके काम दैवसे नष्टनहीं होपाते।**

 विवरण—दैव पुरुषार्थकी प्रबलता होते ही दुर्बल पडकर महत्वहीनहोजाता है। दैव प्रबल पुरुषार्थ से हार मान जाता है। प्रबल पुरुषार्थ सेकिये कर्तव्यका परिणाम भौतिक दृष्टि से शुभ अशुभ जो भी हो वही पुरुषार्थीके हृदय में कर्तव्यपालनका आत्मसन्तोष बनाये रखता है। यदि दैववश भौतिक परिणाम शुभ हो तो उसका यश पुरुषार्थाको ही मिलताहै। यदि वह अशुभ हो तो उसके हृदय में कर्तव्यपालनका जो सन्तोष रहता है, वह उसके हृदय में असन्तोषका दावदाह पैदा नहीं होने देता। पुरुषार्थी के सामने अनुकूल प्रतिकूल, दैव आदि तथा अन्त दोनों ही समय महत्वहीनमाना जाकर उपेक्षित रहता है।

(असफल होनेवाले लोग)

**न दैवप्रमाणानां कार्यसिद्धिः॥१२९॥**

 **पहिलेसे ही असफलताका निश्चय करबैठनेवालोंके कामसिद्ध नहीं होते या वे कोई नया काम प्रारंभ ही नहीं कियाकरते।**

 विवरण—पुरुषार्थ दैवाश्रित लोगों में निर्बल बनकर रहता है।

पाठान्तर—**न दैवप्रमाणानां कार्यारम्भः।**

दैवाश्रित या भाग्य भरोसे लोग दैवके भय से अपनी कर्मशक्तिको तृणकेस्पन्दनता कसे शंकालु कछुए के समान सकोडकर बैठ जाते है और कोई भीनया काम नहीं छेडते।

(कर्तव्यसे भागनेका दुष्परिणाम)

**कार्यबाह्यो न पोषयत्याश्रितान्॥१३०॥**

 **कर्तव्यसे भागते फिरनेवाला आश्रितोंका भरणपोषण नहींकरपाता।**

 विवरण —जो व्यक्ति स्वभावसे कर्तव्यहीन होता है वह आश्रितों केप्रति भी अपने कर्तव्य की उपेक्षा करबैठता है। जबतक मनुष्य शिक्षा, रक्षा, शिल्प, वाणिज्य, कृषि आदि समाजोपयोगी कार्य में अपने दिनकासर्वोत्तम समय व्यय करना अपना कठोर अत्याज्य कर्तव्य नहीं बनालेता, तबतक वह आश्रितपालन नहीं कर सकता और परिवारपर अपना प्रभुत्व भी नहीं रख सकता। ऐसा मनुष्य आधुनिकभाषा में "भावारा" कहता है।

(अन्धा मानव)

**यः कार्यं न पश्यति सोऽन्धः॥१३१॥**

 जिसे अपनी विवेककी आंखसे अपना सामयिक कर्तव्य पहचानना नहीं आता, वह आंखों के रहते हुए भी अन्धा है।

 विवरण—योग्य कार्य न पहचानना ही अंधापन है। 'अविश्रमो लोकतन्त्राधिकारः' — शासनसंबन्धी कर्तव्य करनेवालोंके पास प्रत्येक क्षणअनेकानेक कर्तव्यों की समस्यायें उपस्थित होती रहती हैं। इतनेपर भी यदि किसीको करने योग्य कार्य नहीं दीखता तो उसे अन्धा ही समझनाचाहिये। उसका अनिष्ट होना अनिवार्य है।

 अथवा—जो राजा राज्यसंबन्धी कामोंके विषय में अपना आनुभविक प्रत्यक्ष ज्ञान नहीं रखता, जो स्वयं अपनी आंखोंसे अपना राजकाज नहीं

देखता, उसके राजकाजका बिगडजाना अनिवार्य है। उसके राज कर्मचारियोंमें स्वेच्छाचार बढकर प्रजामें रोष और राज्यकीहानि होना अनिवार्यहोजाता है।

(कर्तव्यनिश्चय के साधन)

**प्रत्यक्षपरोक्षानुमानैः कार्याणि परीक्षेत॥१३२॥**

 **उपस्थित अनुपस्थित साधनों तथा अनुमानों द्वारा विचारकरके कर्तव्योंका निश्चय करे।**

 विवरण**—** कौनसे साधन अपेक्षित हैं, उनमें से कितने हैं और कितनेसंग्रह करने हैं, वे सब मिल सकते हैं या नहीं, मिल सकते हैं तो कौनसेकैसे, कहां से मिल सकते हैं? इत्यादि सब बातोंका पूर्ण विचार करकेमनुष्यको काम प्रारंभ करना चाहिये। इनता विचार करलेने से हानि याअसफलताकी संभावनायें नष्ट होजाती हैं।

(अपरीक्ष्यकारिताकी हानि)

**अपरीक्ष्यकारिणं श्रीः परित्यजति॥१३३॥**

 **श्री अर्थात् सफलता बिना विचारे काम करनेवालेको त्याग देती है।**

 विवरण—जो लोग बिना सोचे समझे, केवल लोभ या स्वार्थ के अधीनहोकर, काम प्रारम्भ कर देते और इस उद्योगसे लोगोंको केवल अपनीकार्यतत्परतामात्र दिखाना चाहते हैं, वे अनिवार्य रूप सेप्रजाके घृणापात्रबनकर राज्यश्रीसे वंचित होजाते हैं। कार्यसे पहले उसके उद्देश्यकी सत्यासत्यता, अपना बलाबल, साधन सहयोगी, आयव्यय, देशकाल आदिकी परीक्षा करनी चाहिये।

(अधिक सूत्र) **न परीक्ष्यकारिणां कार्यविपत्तिः।**

 **ऊंचनीच सोचविचारकर कार्य करनेवालोंके कार्यों में न तोविघ्न आता है और न उन्हें असफलता मिलती है।**

(विपत्ति हटानेका उपाय)

**परीक्ष्य तार्या विपत्तिः॥१३४॥**

 **विपत्ति (अर्थात् सफलता के मार्ग के विघ्न) को विचारसेहटाना चाहिये।**

 विवरण—विचार सर्वशक्तिमान पदार्थ है। विपत्ति विचारशीलका कुछ नहीं बिगाड सकती। मनुष्य जहां कहीं अपनी सफलता में विघ्न पडतादेखे वहीं वीरता के साथ अपनी बुद्धि तथा शक्तिको परीक्षा में झोंक दे और देखे कि वह इस विपद्वारणमें क्या कुछ नहीं कर सकता?

 विपत्ति मनुष्यका असाधारण मित्र है। संसार में आजतक जितनेमहापुरुष हुए हैं सब विपत्तियोंकी कृपाके शुभ परिणाम हैं। यदि उनकेजीवनों में विपत्ति न आई होती तो उनके गुणग्राम संसारको विदित ही न होपाते और वे लोग संसारके लिये अपरिचित ही रह जाते। विपत्तियोंने हीसंसारको महापुरुषोंसे सम्पन्न बनाया है। ओ मानव ! तुम अपनी विपत्तियोंके विषय में इस प्रकार सोचा करो कि तुमपर जो यह विपत्ति आई है वहयों ही नहीं आगई। वह तुम्हारे विधाताकी सदिच्छा अर्थात् तुम्हारी स्वरूपसंरक्षक विजयेच्छासे आई है। वह तुम्हें विपद्वारणकी कला सिखाने औरसिखाकर तुम्हें भी विघ्नविजेता महापुरुषों की श्रेणी में खडा कर देनेके लिये आई है। विपत्ति नामवाले ऐसे परमहितैषी मित्रसे जी चुराना अपनाही अकल्याण करना है। मानवजीवनकीसफलताका रहस्य वीरता के साथविपत्तिका साम्मुख्य करने में ही छिपा है।

(कर्म प्रारंभ करने की अवस्था)

**स्वशक्तिं ज्ञात्वा कार्यमारभेत॥१३५॥**

 **अपनी शक्तिके विषय में पूरी तथा सच्ची जानकारी पाकर,उसके विषय में किसी प्रकारके मिथ्या विश्वासमें न रहकर कामप्रारंभ करे।**

 विवरण—शक्तिबाह्य कर्म न करने में ही मानवका कल्याण है।"जितनी शक्ति उतना काम। उससे अधिक दुःखोंका धाम।"इसलोकोक्ति के अनुसार शक्ति ही कर्तव्यकी सीमा है। तुम यह जानो किजितनी तुममें शक्ति है उतना ही तुम्हारा कर्तव्य है। तुम्हारा कोई भी कर्तव्यतुम्हारी शक्ति से अधिक नहीं हो सकता। तुममें जिस कामकी शक्ति नहींहै वह तुम्हाराकर्तव्य भी नहीं है। यदि तुम ऐसा काम छेड बैठोगे तोनिश्चित रूप में असफल होओगे और हाथ मल मल पछताओगे।तुम भूलकर भी ऐसे काम में हाथ मत डालो, जिसे पूरा करनेकी तुम्हारे पास शक्ति न हो। तुम पहले अपने मन में शक्तिको तोल देखो।यदि तुम्हारे पासकर्मसे अधिक शक्ति हो तो तुम निःशंक होकर कामको अपना लो।

 राजनीति में प्रभाव, उत्साह तथा मन्त्र भेदसे शक्ति तीन प्रकारको मानीजाती है। कोष, दण्ड तथा बल ये तीन प्रभुशक्ति (प्रभावजनक शक्ति)कहाती हैं। विक्रम तथा बल ये दो उत्साहशक्ति नामकी दूसरी शक्ति कही जाती हैं। पांचों अंगोंसे संपन्न मन्त्र मन्त्रनामकी तीसरी शक्ति कहाती है।राजा इन तीनों शक्तियों से सम्पन्न रहकर राजकाज करे।"मन्त्रमूलाःसर्वारम्भाः" इस २४ वें सूत्र में मन्त्रके पांचों अंगोंका सविस्तर वर्णन होचुकने से यहां ग्रन्थविस्तारभय से पुनः वर्णन नहीं किया।

(अमृतभोजी मानव)

**स्वजनं तर्पयित्वा यः शेषभोजी सोऽमृतभोजी॥१३६॥**

 **अपने उपार्जनमें से स्वजनों, बन्धुओं, अतिथियों, पोष्यों, दीनदुःखियों तथा समाजकल्याणकारी संस्थाओंको भरणपोषण करनेके पश्चात् शेष घनसे जीवनयात्रा करनेवाले लोग अन्नभोजीहोनेपर भी अमृतास्वादी या अमृतभोजी होते हैं।**

 विवरण— “केवलाघो भवति केवलादी” केवलअपना पेट भरनेवाला और अपने आश्रित उपाश्रितों तथा अपने उपजीव्य समाजके भरणपोषणकी चिन्ता न रखनेवाला केवल पापका उपार्जन करता है। केवल

उदरंभरि होना पापी तथा हीन जीवन है।"तैर्दत्तानप्रदायैभ्यो यो भुंक्तेस्तेन एव सः"।जो देवोंके दिये भोजनको उन्हें न सौंपकर स्वयं खाजाता है वह चोर है।

पाठान्तर— **यः स्वजनं भोजयित्वा शेषं भुंक्त सोऽमृतभोजी।**

(आय बढाने के उपाय)

**सर्वानुष्ठानदायमुखानि वर्धन्ते॥१३७॥**

 **राष्ट्र में भूमि, धन, व्यापार, शिल्प आदि समस्त प्रकारके राष्ट्रहितकारी कर्तव्योंके सुसंपन्न होते रहनेपर ही राज्यकी आयकेद्वार बढते हैं।**

 विवरण—जो राज्याधिकारी प्रजाका शोषण करके केवल अपनी जेबभरना ध्येय बनाकर आलसी बन जाते हैं और राज्यकी कर्मशक्ति बढवानेकेलिये अपेक्षित उद्यम नहीं करते उनकी राज्यश्री की वृद्धि होने की कोई आशानहीं है।उनका संचित धन तो कम होने लगता और आय के द्वार तथासंभावनायें घटने लगती हैं।

पाठान्तर— **सर्वकार्यानुष्ठानादायमुखानि वर्धन्ते।**

राष्ट्रकी कर्मशक्तिके काम में आते रहने से राष्ट्रके आय के द्वार बढ़ जाते हैं।

(कापुरुषकी कर्तव्यहीनता)

**नास्ति भीरोः कार्यचिन्ता॥१३८॥**

 **भीरु कापुरुष अपने मन में वीरोचित कर्तव्यकी चिन्ताको स्थान नहीं देता।वह कर्तव्यहीन रहनेका कोई न कोई बहानाबना लेता है।**

 विवरण—कापुरुष शत्रुदमन करके सत्यरक्षा करने में असमर्थ होताहै। वह अपने मन में सत्यरक्षाकी कल्पनातकको स्थान नहीं देता।उसकाशत्रुओंका चरणचुम्बन करना अनिवार्य है।

 अथवा—भयाक्रान्त मनुष्य मनमें कर्तव्य की आलोचना नहीं कर सकता। भयसे बुद्धि मन्द होती और कर्तव्यचिन्ता क्षीण होजाती है।

पाठान्तर—**नातिभीरोः कार्य चिन्ता।**

(स्वामीके स्वभाव परिचयका लाभ)

**स्वामिनः शीलं ज्ञात्वा कार्यार्थी कार्यं साधयति॥१३९॥**

 **कार्यों में नियुक्त लोग अपने आश्रयदाता स्वामीकी रुचिकोपहचानकर तदनुसार कार्य किया या कराया करते हैं।**

 विवरण—राजाके वीर होनेपर उसके अनुयायी लोग उसकी रुचिके अनुयायी वीर होकर उसकी नियुक्ति के अनुसार कार्यको सुसंपन्न कर लेतेहैं। इसके विपरीत राजाके कापुरुष होनेपर उसके अनुचर भी कार्यक्षेत्र मेंकापुरुषताका ही प्रदर्शन करते हैं।

पाठान्तर— **स्वामिनः शीलं विज्ञाय कार्यार्थी कार्य साधयेत्।**

**धेनोः शीलज्ञः क्षीरं भुंक्ते॥१४०॥**

 **जैसे दुग्धार्थी धेनुके स्वभावको जानकर जिस रीतिसे संभव होता है,उसी रीति से उससे दुग्ध प्राप्त करलेता है इसी प्रकार राजसेवक राजाकीरुचिके अनुकूल राजसेवा करके अपना राष्ट्रसेवा नामक उद्देश्य पूरा कियाकरते हैं।**

पाठान्तर—**धेनोः क्षीरं शीलज्ञो भुंक्ते।**

(गुह्य बताने के अनधिकारी)

**क्षुद्रे गुह्यप्रकाशनं आत्मवान्न कुर्वीत (कुर्यात्)॥१४१॥**

 **मनस्वी धीमान् मनुष्य मन्दमति, अनीतिज्ञ, नीच, चंचलबुद्धिअनुचरको अपनी गुह्य बता न बता दे।**

 विवरण—फूटे पात्रमेंसे जलके समान क्षुद्रके पेट में गुह्य बात नहींखपती। गुह्य बात उसके पेट में रेचक औषधका काम करती है। उससे उसेसर्वत्र घोषित किये बिना नहीं रहा जाता। क्षुद्रके पास गुह्य बात पहुंचने से बातका उद्देश्य तो नष्ट होजाता है और उसके स्थानपर अनर्थको सृष्टिहोजाती है।

पाठान्तर—**क्षुद्रे गुह्यप्रकाशनमात्मवता न क्रियेत।**

(मृदुस्वभावसे हानि)

**आश्रितैरप्यवमन्यते मृदुस्वभावः॥१४२॥**

 **मृदुस्वभाव् (अर्थात् अपात्रोंतकको प्रसन्न करके संसारभरकाप्रेमपात्र बननेका महत्वाकांक्षी पात्रापात्रविवेकहीन अदृढ)मनुष्य अपने आश्रितोंसे भी अनादर पाता है।**

 विवरण—प्रबन्धके काम में अपात्रोंको डाटने तथा सुपात्रोंका आदरकरनेकी दृढता अनिवार्य रूप से होनी चाहिये। परन्तु ये मृदुस्वभावी लोगअनिवार्य रूप से अपात्रोंसे चिपटते और सुपात्रोंसे व्यक्त हो जाते हैं।

 प्रबन्धसम्बन्धी समस्यायें हीऐसी होती हैं कि सबको प्रसन्ननहीं किया जा सकता। अन्यायतत्पर लोगोंको डाटना और रुष्ट करनाही पडता है। अन्यायपक्षको अनुत्साहित भर्त्सितताडित और अवहेलित तथा न्यायपक्षको उत्साहित और अनुमोदित रखना हो राजाओंका जप,तप, सन्ध्या, भजन, पूजन तथा श्रेष्ठ भागवत आराधन है। बुरोंके भी भला बनना चाहनेवाले मृदुलोग सफल शासक नहीं बन सकते। प्रबन्धकको जो पापदमनका महायज्ञ करना पडता है उसके लिये उसे अपनी दृढताऔर सत्यनिष्ठा नहीं त्याग देनी चाहिये। उसे अन्यायी पक्षके सामने अपनीराजोचित शक्ति प्रकट करनी चाहिये।

(लघु अपराध में कठोर दण्डसे हानि)

**तीक्ष्णदण्डः सर्वैरुद्वेजनीयोभवति॥१४३॥**

 **लघु अपराधमें कठोर दण्ड देनेवाला शासका सबकीघृणाकापात्र तथा अपने प्रभावक्षेत्र में उपद्रव खडा होनेका करण वनजाता है।**

 विवरण—राजाको राष्ट्र में सुव्यवस्था रखने के लिये अपराधियोंको वध,अर्थग्रहण तथा शरीरताडन तीन प्रकार के दण्ड देने पडते हैं। यों तोदण्ड अपराधीको नित्य साथी है। अपराधीका अपराध करना ही दण्डको

अपने पास बुलाना है । परन्तु दण्डके संबन्ध में राजाका यह बडा सावधान कर्तव्य है कि दण्ड बौचित्यकी सीमाका उल्लंघन भी न करे और अपराध से न्यून भी न हो । उसे यह ध्यान रखना चाहिये कि माततायी लोगोंके साथ मृदु बर्ताव न किया जाय ।

**आततायिनमायान्तं हन्यादेवाविचारयन् ।  
नाततायिवधे दोषो हन्तुर्भवति कश्चन ॥ मनु**

 आततायीको आता देखकर और इसके आततायी होनेका : निश्चय हो जानेपर उसे बिना भागा पीछा देखे मार डाले। भाततायीके वर्धसे इन्ताको कोई दोष या अपराध नहीं लगता \। रक्षात्मक आक्रमण करनेवालो आक्रमणजन्य वधका अपराधी नहीं होता ।

**(दण्ड में औचिस्यकी आवश्यकता)**

**यथार्हदण्डकारी स्यात्॥१४४॥**

   **उचित यही है कि राजा यथायोग्य दण्ड देनेवाला हो ।**

 विवरण— उचितकारी ही सफल शासक बन सकता है। क्योंकि कठोर दण्ड जनता में उद्वेग तथा राजद्रोह फैलाता है, इसलिये दण्ड में अपराधकी गुरुता लघुताका पूरा ध्यान रहना चाहिये \। लघु अपराध में गुरु दण्ड,गुरु दण्ड, निरपराध अवस्था में तीव्र या लघु दण्ड, गुरु अपराध में लघु दण्ड या दण्डाभाव न होनेका पूरा ध्यान रखना चाहिये। कहा भी है -

**अदण्ड्यान् दण्डयन् राजा दण्ड्यांश्चैवाप्यदण्डयन्  
अयशो महदाप्नोति नरकं चैव गच्छति ।  
अनुवन्धं परिज्ञाय देशकालो च तत्वतः  
सारापराधी चालोक्य दण्डं दण्ड्येषु पातयेत् ॥**

 राजा दण्डनीयोंको दण्ड न देने और अदण्डनीयोंको दण्ड देनेसे बडा अपयश पाता और कष्टपरम्परा में उलझ जाता है। राजा पहले तो अपराधके कारणों तथा अपराधकी परिस्थिति और कालको देखे फिर अपराधीकी

दण्डसहनकी शक्ति और अपराध के स्वरूप तथा उसके राष्ट्रपर पड़नेवाले प्रभावको समझकर दण्ड दे। स्मृतिमें कहा है—

**अधर्मदण्डनं लोके यशोघ्नं कीर्तिनाशनम् ।  
अस्वर्ग्य च परत्रापि तस्मात्तत् परिवर्जयेत् ॥**

 क्योंकि अधर्मपूर्वक दिया हुआ दण्ड, यश, कीर्ति तथा सुख तीनोंको नष्ट कर डालता है इसलिये अधर्मपूर्वक दण्ड देने से बचे । कल्पतरुमें कहा है -

**दण्डः संरक्षते धर्म तथैवार्थ विधानतः ।  
कामं संरक्षते यस्मात् त्रिवर्गो दण्ड उच्यते ॥**

 क्योंकि दण्ड ही धर्म अर्थ तथा काम तीनोंका वैधानिक संरक्षक है, इस लिये दण्डको ही त्रिवर्ग कहा जा सकता है। कल्पतरुमें यह भी कहा है- राजदण्डभयात् पापाः लोकाः पापं न कुर्वते - पापी लोग राजदण्डके भय से ही पापसे रुकते हैं । यही मनुने भी कहा है। सोमदेव सूरीने अति सुन्दर कहा है- 'चिकित्सागम इव दोषविशुद्धि हेतुर्दण्डः जैसे आयुर्वेद दोषके सनिपातको नष्ट कर देता है इसी प्रकार अपराधियों को दिया हुआ दण्ड उनके सकल दोर्पोको धो डालता है। गर्गने भी कहा है-

**अपराधिषु यो दण्ड स राष्ट्रस्य विशुद्धये ।  
विना येन न सन्देहो मात्स्यन्यायः प्रवर्तते ।  
शूले मत्स्यानिवाभक्ष्यन् दुर्बलान् बलवत्तराः॥**

 अपराधियों को दिये दण्डसे राष्ट्र की शुद्धि होती है। यदि उन्हें दण्ड नहीं मिलपाता तो संसार में मात्स्यन्याय चल पडने में कोई सन्देह नहीं रहता \। तब बलवान् दुर्बलोंको कार्यों में मछलियोंके समान बींधकर भून डालते हैं ।

पाठान्तर- **ततो यथार्हदण्डः स्यात् ।**

इस कारण यथायोग्य दण्ड देनेवाला बने ।

**( अगम्भीरता से हानि )**

**अल्पसारं श्रुतवन्तमपि न बहु मन्यते लोकः ॥१४५॥**

   **लोक अगंभीर मनुष्यक विद्वान होनेपर भी उसे प्रतिष्ठाकी दृष्टिसे नहीं देखता।**

 विवरण— जिस विद्वानकी विद्वत्ता उसके हृदयको प्रभावित करने में सफल नहीं होपाती वह उसके स्वभावपर भी अपना प्रभाव डालने में अस मर्थ ही रह जाती है। विद्या यदि सच्ची हो तो उसे मनुष्य के हृदय और स्वभाव दोनों ही पर प्रभावशालिनी होकर रहना चाहिये। विद्या जब तक विद्वानोंके हृदय तथा स्वभावों में स्थान नहीं लेपाती, तब तक वे विद्याका दुरुपयोग करते चले जाते हैं। उनकी विद्या रोगोत्पादक अजीर्ण भोजनके समान उनकी अप्रतिष्ठाका कारण बनजाती है।

(बहुतका कर्तापन कार्यनाशक)

(अधिक सूत्र) **सारं माहाजनः संग्रहः पीडयति ।**

  **माहाजनसंग्रह अर्थात् किसी राजकाजके विषय में बहुत लोगोंका सम्मिलित होना ( अर्थात् कर्तापन होजाना ) उद्देश्यको नष्ट कर डालता है।**

 विवरण— राष्ट्रके प्रबन्धसम्बन्धी कामों में मतदाताओं के हाथ यन्त्रके समान उठवाकर अथवा ढोरोंकासा जीवन बितानेवाले पशुतुल्य लोगोंसे परची डलवाकर बहुमत संग्रह करने की आवश्यकता राजकाजकी सारवत्ता तथा उद्देश्यको नष्ट कर डालती है। ऐसा करनेसे राजकीय निर्णयों में से भौचित्य जाता रहता तथा स्वार्थरूपी अनौचित्य आघुसता है। प्रबन्धसंबन्धी निर्णय बहुतके निर्णयोंसे असार होजाते हैं। अज्ञबहुमत से उसके अज्ञात विषयपरं सम्मति लेकर कोई नियम या कर्तव्यशास्त्र बनाना संकटपूर्ण घातक अशास्त्रीय परिपाटी है ।

  राष्ट्रका विधान बनाने या राष्ट्रप्रबन्धसंबन्धी गम्भीर प्रश्नोंका समाधान करने के संबन्ध में मतभेद रखनेवाले, भिन्न भिन्न स्वार्थी संप्रदार्यो, दलों या व्यक्तियों को सम्मिलित कर लेना (अर्थात् उनका कर्तापन करलेना) तो उसका उद्देश्य ही नष्ट करलेना होजाता है। राष्ट्र शक्तिमान् तब ही रह सकता है जब कि राष्ट्रकी प्रतिनिधि राज्यशक्तिको शक्तिमान् बनाकर रखा जाय । व्यवस्था निर्माताओं तथा व्यवस्थाकर्ताओंका ऐकमत्य ही निर्दोष राजशक्ति होती है । राजशक्ति में भिन्न भिन्न राजनैतिक मन्तव्य रखनेवा लोंका सम्मिलित रहना तो स्पष्ट ही राजशक्तिकी निर्बलता है। राजशक्तिकी निर्बलता राष्ट्रकी ही निर्बलता है । यह निर्बलता राष्ट्र के ध्वंसका कारण बन जाती है । राष्ट्रप्रबन्धकों तथा व्यवस्थाकर्ताओंका ऐकमत्य राष्ट्रकी महत्वपूर्ण आवश्यकता है। जब राज्यसंस्था में इस प्रकार के प्रतिनिधि सम्मिलित रहते हैं, तब राष्ट्र की हिताकांक्षा अनेक अकराकृष्ट शवदेहके समान खण्डित और विभाजित न होकर, एक व्यक्तिकी व्यक्तिगत दिवाकांक्षा के समान निर्भेद होकर एकाकार बनी रहती है। राष्ट्र सच्चे हितैषी निःस्वार्थ प्रति निधियोंके व्यक्तित्व की भिन्नता पारस्परिक विरोधका कारण न बनकर समस्त राष्ट्रसंस्थाको ऐकमव्यया एकसूत्र में बांध डालनेवाली बनजाती और राष्ट्र के प्रत्येक प्रतिनिधिके मनमें राष्ट्रहितैषिता सशरीर होकर आविराजती है। यदि राष्ट्रब्यवस्थाको लोककल्याणकारी बनाना हो तो उसका सच्चे राष्ट्रहितैषियोंकी सर्वसम्मति से होना अत्यावश्यक है। यदि राष्ट्रव्यवस्था के प्रश्नमें मतभेद रहजाता है तो उसमें वह सर्वजनहितकारिता नहीं रह सकती जो कि राष्ट्रव्यवस्थाकी अनिवार्य आवश्यकता है।

 इस दृष्टिसे अल्पमतके विरुद्ध बहुमतको मान्यता देनेकी परिपाटी राष्ट्र व्यवस्था के सर्वजनहितकारी होनेके सिद्धान्तके विरुद्ध सिद्ध होजाती है। इस प्रकारका बहुमत एकत्रित कर लेना राष्ट्र के अल्पमतवाले भागपर आक्रमण करनेवाली मनोवृत्ति है। यह सेवक मनोवृत्ति नहीं हैं । राष्ट्र के सेवक ही राष्ट्र के कर्णधार होने की योग्यता रखते हैं। बहुमतको राष्ट्रका कर्णधार बनानेकी

कल्पना राष्ट्रद्रोही अभारतीय कल्पना है। भारतीय एकतन्त्रवाद यद्यपि ऊपर- से देखने में राज्यव्यवस्थाका कर्णधार राजा नामका एक व्यक्ति ही दीखता है, परन्तु वह अपने मन्त्री, पुरोहित, दूत, सेनापति, राजगुरु आदि राष्ट्रके योग्य तम सहयोगियोंके रूप में राष्ट्र के हितैषियों को अपने प्रगाढ संपर्क में रखकर स्वयं ही सम्पूर्ण राष्ट्रका मूर्तिमान कल्याण बनकर राजकार्यका सुचारु रूप से परिचालन करता रहता है। उसके बाह्यदृष्टि से अकेले दीखनेपर भी उसके अकेलेपन में भी समग्र राष्ट्र सम्मिलित रहता है। उसका अकेलापन भी वास्तव में ससप्र राष्ट्रके ऐकमत्य में सम्मिलित होता है। विस्तारभय से इस प्रसंगको यहीं छोडकर प्रकृत आते हैं। राष्ट्रव्यवस्था के लिये राष्ट्रहितैषियोंकी सर्वसम्मति ही योग्यतम परिपाटी है। सच्चे व्यवस्थापकों में राज्यव्यवस्थासंबन्धी आलो. चनामें मतभेद होनेपर भी निर्णयावस्था में मतैक्य या अविरोध होजाना अनिवार्य है। जिनमें अन्ततक मतभेद रहता है वे लोग वस्तुतः व्यवस्था. पक बननेके अयोग्य होते हैं। मतविरोध राष्ट्रघाती स्थिति है। अल्पमतकी उपेक्षा करके बहुमतके अनुसार राष्ट्रव्यवस्था करनेकी परिपाटी सचमुच विनाशक, अनार्य, आसुरी परिपाटी है। हमारे देश के दुर्भाग्य से सर्वसम्म तिसे राष्ट्रव्यवस्था करनेकी भारतीय परिपाटीको तो त्याग दिया गया है और योरोपको राजनीतिका गुरु मानकर उसीकी देखा देखी बहुमत से राष्ट्रव्य वस्था करनेकी परिपाटी हमारे देश में उधारी लाई गई है। ऐसी स्थिति में देशकी शान्तिके ईश्वर ही प्रभु हैं। यह परिपाटी राज्यप्रबन्ध तथा नियम विधान दोनोंमेंसे सारवत्ता या औचित्यको निश्चित रूपमें लुप्त कर देती है।

 बहुमतसंग्रह से बने विधान तथा प्रबन्धसंबन्धी निर्णयोंका निःसार होना अनिवार्य है। यदि राज्य के नियमविधानों तथा प्रबन्धको सारवान बनाना हो तो यह काम उस उस विषयके ऐसे विशेषज्ञोंसे करानेमें ही राष्ट्रकल्याण है जिनमें न तो स्वार्थी प्रवृत्तियें हों, और न जिनमें भ्रम प्रमाद विप्रलिप्सा तथा मतविरोध ही हो। अल्पके विरोध में बहुमत सचमुच भयंकर स्थिति है। यह राष्ट्र प्रान्त, जिले तथा ग्रामको विरोधी  

दलोंमें बांट डालनेवाली अत्यन्त दूषित परिपाटी है। भारतके ग्रामोंतकको पार्टिया में बांट डालनेवाली इस परिपाटीके कुफल प्रत्यक्ष हैं अल्पके विरोध में बहुमतीय निर्णयकी इस परिपाटीको योरोपसे भारत में उधारी लानेवालों की अनात्मज्ञ बुद्धि की जितनी निन्दा की जाय थोडी है । राष्ट्रव्यवस्था में सर्व- सम्मत निर्णय ही भारतीय परिपाटी है। बहुमतीय निर्णयको राष्ट्रघाती कहने का तात्पर्य यह है कि बहुमत सदा ही भज्ञानियोंका होता है। बहुमत सदा उन साधारण लोगों के हाथों में चला जाता है जो केवल पेटपूजा तथा वंशवृद्धि करनेसे अधिक कुछ भी नहीं जानते \। राष्ट्र देखे कि सामाजिक प्रश्नों तथा उन्हें सुलझाने के सिद्धान्तोंसे सर्वथा अपरिचित रहनेवाले भोजन- भोगपरायण पशुओंकीसी स्थिति लेकर जीवन के दिन काटनेवाले लोगोंको राष्ट्रीय समस्याओं के सम्बन्ध में सम्मति देनेका अधिकार दे देना तथा इन्हें फुसलाकर इनके मतका क्रय करके राष्ट्रप्रतिनिधि बने हुए उत्तरदायित्वद्दीन अप्रामाणिक व्यक्तियोंसे देशके कर्तव्यशास्त्र ( अर्थात् व्यवस्थायें ) बनवाना तथा राज्यप्रबन्ध में सम्मति लेना बन्दरोंके हाथों में छुरा पकडा देने जैसी घलय मचा देनेवाली कल्पना है ।

**( शक्ति से अधिक भार उठानेसे हानि )**

**अतिभारः पुरुषमवसादयति ॥१४६॥**

 **अतिभार (शक्ति से अधिक कर्मका भार) मनुष्यको हतोत्साह तथा क्लान्त करके उसके कर्मको अनिवार्य रूप से निष्फल बना डालता या नष्ट कर देता है।**

 विवरण— इस प्रसंग में अतिभार तथा उचित भारके स्वरूपका प्रश्न स्वभाव से उपस्थित होता है। भार कर्मका स्वाभाविक साथी है। कर्मके साथ भार स्वभावसे लगा रहता है। उत्तरदायित्व हो भार है । यह भार मूलतः भौतिक न होकर मानसिक होता है। कर्ता अपने विवेकके सम्मुख अपने कर्मका उत्तरदायी होता है। जब उत्तरदायित्व अपना सीमोल्लंघन

करता है तब वह विवेकसे स्थानान्तरित होकर अविवेकाश्रित होजाता तथा करनेवालेको थका डालता है। तब वह उससे कर्तव्यपालनका सन्तोष छोनकर कर्मको अतिभारका रूप दे देता है। ऐसा कर्म कर्ताक सन्तोषका कारण न बनकर दुःखका कारण बनजाता (अर्थात् कामनाको अपूर्ण रख देता) है। कामनाका अपूर्ण रहजाना ही दुःख है। किसी भौतिक फलकी अभिलाषा हो कामना है। यहां यह बात विशेष रूप से ज्ञातव्य है कि कर्मके संबन्ध में मनुष्यका अधिकार कहां तक है? मनुष्यको जानना चाहिये कि कर्तव्यका भौतिक फल कर्म करनेवाले के अधिकारमें नहीं होता । यह हम इसलिये कहते हैं कि वह कभी मिलता है और कभी नहीं भी मिलता ! जब वह नहीं मिलता, तब फलाकांक्षी मानवका दुःखी होना अनिवार्य हो जाता है। परन्तु यह दुःख मनुष्यका स्वाधीन दुःख है। यदि मनुष्य दुःखो होना न चाहे तो उसके पास दुःखी होने या दुःख आनेका कोई कारण नहीं है। जानबूझकर स्वाधीन दुःखका वरण करना ही मनुष्यकी मूढता है। मनुष्यको यह भूलना नहीं चाहिये कि उसका अधिकार कर्तव्य पालन तक ही है। फल तक नहीं। जब वह अपनी इस अधिकारसीमाको भूल जाता है तब ही फलकी अनुचित इच्छा कस्बैठता है। यही कर्मका अतिभार है। अपनी कार्यनीति अपने विवेकको सन्तुष्ट रखना मनुष्यका कर्तव्य है और यही उसका महान उत्तरदायित्व है। यदि मनुष्य अपने विवेकको सन्तुष्ट करने के उत्तरदायित्वको भूल न गया हो तो उसका कर्म उसके सामर्थ्य तथा अधिकार तक ही सीमित रहता है फिर वह उसे मर्गादासे अधिक नहीं बढ़ाता। फिर वह अतिभारका रूप धारण नहीं करता और सुखदायी बन जाता है। अपने विवेकको सन्तुष्ट रखनेवाले इस प्रकारके अफलाकांक्षी मनुष्यका कर्मोत्साह, आग्रहपूर्वक अपनाये जानेवाले, स्वयं ही अपना फल बन जानेवाले, बढेसे बड़े कर्तव्यको सुखसाध्य बनाकर उसके सम्मुख उपस्थित कर दिया करता है।

 संसार में दो प्रकार के कर्ता पाये जाते हैं। एक तो वे जो भ्रान्त सुखके लिये कर्म करते हैं। ये ही लोग सकाम या सदोष कर्ताकी श्रेणी में आते हैं ।

भ्रान्त सुख और भ्रान्त सुखके भेदसे सुखकी भी दो श्रेणी हैं। उन्हींको कल्पित और अकल्पित सुख भी कहा जाता है । भ्रान्त सुखके लिये कर्म करनेवालेका कल्पित सुख, कर्म करने में नहीं होता किन्तु कर्मके परिणाम के रूप में आनेवाली अनिश्चित अप्राप्त अधिकारबाह्य वस्तु ही उसका सुख होता है। क्योंकि उसका अभिलषित सुख उसके अधिकार में नहीं है और उसके मिलने का कोई निश्चित आश्वासन भी नहीं है, इसलिये उसकी मान सिक स्थितिको या तो दुःख या सुखाभाव इन दोनोंमेंसे किसी भी एक नामसे कहना पड़ता है। इनके विपरीत दूसरे वे लोग हैं जो अभ्रान्त सुखसे सुखी होकर अर्थात् सुखेन रहकर प्रतिक्षण कर्म करते हैं। इन लोगों को दृष्टि में इनका कर्म स्वयं ही सुखरूपी लक्ष्य होता है। इन लोगों के मन्तव्य में उस कर्मको न करना ही दुःख माना जाता है। सुखके लिये कर्म करनेवाला सदा ही अकर्तव्यपरायण होता है। जो सुखके लिये किया जाता है वही अकर्तव्य होता है। सुखलोभीका अकर्तव्यपरायण होना अनिवार्य है अकर्तव्यपरायण होना ही अतिभाराकान्त बन जाना है। कर्तव्य पहचानन ही समस्त विद्याओं का सार है। कर्तव्य पहचानने के पश्चात् फिर कोई भी कर्म मनुष्यके लिये सार नहीं बनवाता। कर्तव्यको कर्तव्यरूप में पहचानते ही वही स्वयं सुखस्वरूप ध्येय बन जाता है। फिर उसके कर्ममें अवसाद रूपी दुःख कभी भी उपस्थित नहीं होता। अवसादरूपी दुःख तो अकर्त व्यहो बाता है।

 शक्तिले बाहर कर्मभार पुरुषके कर्मोंत्साह तथा कर्म दोनों को नष्ट कर देता है। शक्ति ही बोझ उठानेकी मर्यादा है। शकिसे बाहर कर्ममार स्वयं उठाना या किसीपर लाइना कर्तव्य से अपरिचय तथा कर्तव्यष्टता है। कर्तव्य यदि सचमुच कर्तव्य है तो उसका सामर्थ्याधीन होना अनिवार्य है । कर्तव्यनिष्ठको सामर्थ्याचीन कर्तव्य में अटूट उत्साह रहता है। व कर्तव्यपालनकी सन्तोषरूपी सफलताको हस्तगत देखता रहकर विजयो ल्लाससे परिपूर्ण रहता है। मनुष्यको सामर्थ्यबहिर्भूत अर्थात् फलाकांक्षी बनकर कर्तव्य नहीं अपनाना चाहिये। क्योंकि फल मनुष्यकी शक्ति के अतीत

है । “अयथावलमारंभो निदानं क्षयसम्पदः” शक्तिसे बाहर कामका बोझ उठाना विनाशका मूलकारण होता है ।

(सभा व्यक्तिगत कटाक्ष हानिकारक)

**यः संसदि परदोषं शंसति स स्वदोषबहुत्वं प्रख्यापयति ॥१४७॥**

 जो राजसभामें दोषालोचनका प्रसंग होनेपर भी आलोच्य प्रसंगसे बाहर जाकर अपने व्यक्तिगत शत्रुकी दोपालोचना करने लगता है, वह स्वयं अपनेको अपराधी घोषित कर देता है।

 विवरण— राजसभा सार्वजनिक कल्याणकी भावना से कर्तव्य निर्णय किया जाता है। वह स्थान इसी प्रयोजनके लिये होता है। उसमें सम्मि लित होनेवाले राष्ट्रसेवकोंकी योग्यता इसीमें मानी जाती है कि वे राष्ट्रके किसी व्यक्ति के प्रति अपनी व्यक्तिगत शत्रुताको हृदय में स्थान न देकर सार्वजनिक कल्याणकी भावनासे राजतन्त्रका परिचालन करें, और इसके लिये कर्तव्यका निर्णय करनेमें अपनी विचारशक्तिको उपयोग में लाकर न्यायको ही सर्वोपरि स्थान देकर राज्यतन्त्र में सहयोग दें। इस आदर्शको उपेक्षित करके अपने अधिकारका दुरुपयोग करनेवाले व्यक्ति राज्यतन्त्र में सहयोग देनेके अयोग्य राष्ट्रद्रोह नामक अपराधके अपराधी बन जाते हैं ।

 जो सभार्मे किसी व्यक्ति के पक्षका खंडन न करके, उसके कार्योंके दोष तथा उसके दुष्परिणामोंपर प्रकाश न डालकर, उसके व्यक्तिगत दोष दिखाने या व्यक्तिगत आक्रमण करनेपर उतरमाता है, वह अपनेको सभामें किसी पक्षके समर्थनके अयोग्य होनेसे सभामें भी सम्मिलित होने तथा सभाको किसी यथार्थ निर्णयपर पहुंचाने के अयोग्य घोषित करदेता है ।

 समामें दोषी व्यक्ति या सदोष पक्षके प्रतिनिधिपर व्यक्तिगत आक्रमण. न करके, उसके कार्योंकी सदोषता तथा उससे होनेवाले दुष्परिणाम सप्रमाण दिखा कर सभाकी सभ्य भाषामें उन्हींकी पूर्ण भर्त्सना करनी चाहिये। सभा में

नम्र, उदार, सारवती, सभ्य तर्कसंगत गंमीर अकाट्य अनविशेष्य भाषाका प्रयोग होना चाहिये । यह बडी गर्हित परिपाटी है कि सभार्मे किसी वक्तव्यके समय किसीपर व्यक्तिगत कटाक्ष जैसे हल्के अस्खोंसे प्रतिपक्षीका मुखमुद्रण करना चाहा जाय और संसदके किसी निर्णयपर पहुंचने के मुख्य उद्देश्यको पीछे डाल दिया जाय । ऐसा करनेसे संसद संसद न रहकर मल्लयुद्धका अखाडा बनजाती और उसका मुख्य उद्देश्य समाप्त या नष्ट हो जाता है। संसदकी बैठकें सदा नहीं होतीं। वे जब कभी हों तब समस्त सदस्यों की एकाग्र चिन्ताशक्ति के पूर्ण सदुपयोगसे विचारणीय विषयका सारभाग मक्खनके समान उद्धृत होकर सबको प्राप्त हो, इस बातका सभासंचालकोंको पूरा ध्यान रखना चाहिये और व्यक्तिगत कटाक्ष करनेवाले वक्ताको बोलने से रोककर किसी दूसरे योग्य वक्ताको प्रकृत पक्षके प्रति पादनका अवसर देना चाहिये। सभामें व्यक्तिगत दोष दिखानेपर उतर आनेवाला व्यक्ति अपने इस आचरणसे सिद्ध करता है कि उसके पास विचारणीय पक्षको अनुचित सिद्ध करनेवालो युक्ति नहीं है। वह अपने इस क्षुद्र ढंग से प्रतिपक्षीको अवसर देता है कि वह भी सभाके सामने उसके व्यक्तिगत दोपोंको खोलकर रखे। दूसरे के व्यक्तिगत दोष दिखानेका परिणाम प्रतिपक्षीसे अपने दोषका बखान कराना होता है।

 जब सभायें किसी मनुष्यके वक्तव्यको परदोष दिखानामात्र पामो तब निश्चय जानो कि यह अपने दोष हटाने में उदास है और अपने में दोषाधिक्य सिद्ध कर रहा है। जिन लोगका लक्ष्य निर्दोष रहना होता है, उनके वक्त- च्योंमें परदोषदर्शन नहीं रहता। परदोषदर्शन लक्ष्यवालोंका अपने दोषोंकी उपेक्षा करनेवाला होना अनिवार्य होजाता है। अभियुक्त कह गये हैं—

**यदीच्छसि वशीकर्तुं जगदेकन कर्मणा ।  
परापवादसस्येभ्यो गां चरन्तीं निवारय ॥**

 यदि तुम संसारको एक ही कर्मसे वश में करना चाहो तो तो अपनी खाणीरूपी गौको दूसरोंके दोषचर्चारूपी सस्यों से रखो ।

 इस सूत्र में किसी राष्ट्रशत्रुको अपराधी सिद्ध करके उसे दण्डित करनेके हो लिये ही बुलाई हुई सभा उसके विरुद्ध अनिवार्य रूप से आवश्यक उसके व्यक्तिगत दोषोंकी आलोचनाका निषेध नहीं किया जारहा है क्योंकि उस समय ऐसा करना वक्ताओंका अनिवार्य कर्तव्य होता है ।

**पाठान्तर—**यस्संसदि परदोषं वक्ति...।

(को करने से अपनी हानि)

**आत्मानमेव नाशयति अनात्मवतां कोपः॥१४८॥**

 **असंस्कृत मनवाले अविवेकी लोगोंका क्रोध उन्हींके आत्मकल्याणका विनाशक होता है ।**

 विवरण— हिताहितबुद्धि से शून्य लोग स्वभावसे सत्यद्रोही तथा असत्यप्रेमी होते हैं। वे अपनी विपरीत बुद्धि से जहां सचाई, स्वाभिमान, अपमानासहिष्णुता आदि उदार गुण देखते हैं, वहीं सत्यका सिर नीचा करने के लिये उसपर आक्रमण करते और असत्यमें लिप्त रहते हैं। इस प्रकार के लोगोंका प्रत्येक आचरण सत्यद्रोह होता और आरमघाती कोषका रूप धारण कर लेता है।

 सत्यसे सम्मिलित रहनेरूपी उदार स्थिति से वंचित रहना हो मनुष्यका आत्मनाश है। यह उसका ऐसा विनाश है कि जो कभी कभी भौतिक उन्नतिका रूप धारण किये हुए भी हो सकता है। असत्यके अधीन न होना मनुष्यकी आत्मरक्षा है। यही विनाश तथा रक्षा अथवा अहित और द्वितकी अन्रान्त परिभाषा है। इस परिभाषाके अनुसार विवेकद्दीन हृदयवाके पापी लोग अपने पीडितका कुछ न बिगाड कर सदा अपना ही अहित करते रहते हैं । ये लोग जिस सत्पुरुषपर आक्रमण करते हैं उसको भौतिक परिस्थिति या देहके आक्रान्त हो जानेपर भी उसका साधुहृदय आक्रमणातीत तथा पतनातीत बना रहता है। उस पापीके क्रोधसे साधु पुरुषको भौतिक हानि होती दीखनेपर भी उसकी कोई भी मानसिक हानि नहीं

होती। मानवताकी दृष्टि में मानसिक हानि ही सच्ची हानि होती है। भौतिक दानिलाओं के प्राकृतिक परिस्थिति तथा प्राकृतिक कर्तापनके अधीन होने के कारण उनका मनुष्य के मानसिक हार्नलाओंसे कोई सम्बन्ध नहीं है। मनुष्यका मानसिक हानिकाभ तो उसके अपने ही कर्तृत्वके अधीन रहता है अविवेकीका सम्पूर्ण जीवनव्यवहार ही आत्मद्रोह होजाता है। आत्मद्रोह ही परिस्थिति के अनुसार कभी कभी कोषका रूप धारण करलेता है इसके विपरीत विवेकसम्पन्न व्यक्तिके सत्यप्रेमी तथा असत्यद्रोही होनेके कारण उसका असत्यद्रोह कभी कभी परिस्थिति के अनुसार क्रोध के रूप में दोखनेपर भी उस क्रोध में चित्तकी स्थिरता भी होती है, अखण्ड शान्ति भी रहती है, तथा आत्मकल्याणकी भावना भी अलुप्त बनी रहती है। विवेकीका सम्पूर्ण जीवनव्यवद्दार सत्यनिष्ठा तथा असत्यद्रोह रूपी अक्रोध स्थितिमें अटल रहकर होता है ।

पाठान्तर—आत्मानमेव पीडयति........।

(सत्यकी महत्ता)

**नास्त्यप्राप्यं सत्यवताम् ॥१४९॥**

 **सत्यधनसे सम्पन्न व्यक्तियोंके लिये कोई भी प्राप्तव्य वस्तु अप्राप्त नहीं रह जाती ।**

 विवरण— सत्यको पाचुकना ही संसारकी सर्वश्रेष्ठ संपत्ति से संपन्न हो जाना है। इस कारण सत्यनिष्ठको कुछ भी अप्राप्य नहीं रहता उनकी दृष्टि में सत्य ही एकमात्र प्राप्तग्य वह वस्तु होती है, जिसे वे पा चुके होते हैं। उनकी बुद्धि उन्हें संसारकी सर्वश्रेष्ठ वस्तु सत्यको प्राप्त कराने के उपयोग में आकर उन्हें स्वभावसे सत्यसे मिलाये रखने तथा असत्यका त्याग कराने के काममें जाती रहती और अस्थायी मिथ्या वस्तुओंकी कामनाके जालसे बचाती रहती है। उनकी बुद्धि उन्हें क्षुद्र अस्थायी उद्देश्योंकी ओर से विमुख बना देती है।

जब मनुष्य के पास सत्यसे तृप्तिकी अवस्था भाती है तब असत्य ( असार ) पदार्थ स्वभावसे उपेक्षापक्ष में चले जाते हैं ।

पाठान्तर— नास्त्यप्राप्यं सत्यवताम् ।

 कर्तव्य के लिये उचित उद्योग करनेवाले पुरुषार्थी सत्यनिष्ठ मनीषी बुद्धिमान किसी भी प्राप्य वस्तुके लिए अभावग्रस्त नहीं रहते। उनका पुरुषार्थ उन्हें सब समय सत्यधनसे धनवान बनाए रखकर कर्तव्यपालनके संतोषसे पूर्णकाम बनाए रहता है।

(केवल भौतिक शक्ति कार्यका उपाय नहीं)

**साहसेन न कार्यसिद्धिर्भवति ॥१५०॥**

 **साहस (अर्थात् केवल भौतिक शक्तिपर निर्भर हो जाने) मात्रसे काम नहीं बनता।**

 विवरण— भौतिक शक्ति सदा अन्धी होती है। वह अपनी सफलता तथा कृतकृत्यता के लिये सुनेतृत्व चाहा करती है। सुबुद्धि ही भौतिक शक्तिका नेतृत्व तथा सदुपयोग कर सकती है। भौतिक शक्तिको सुबुद्धिका नेतृत्व न मिले तो मनुष्यका साहस दुःसाहस बनजाता है। इस सूत्र में दुःसाहसको ही अकार्यसाधक कहा जारहा है ।

 कर्ममें साइसके आवश्यक होनेपर भी केवल उसीसे काम नहीं चलता। उसके लिये अन्य भी बहुत से साधन अपेक्षित होते हैं ।

( साहसमें लक्ष्मीका वास )

(अधिक सूत्र) **साहसे लक्ष्मी (खलु श्री) र्वसति ।**

** लक्ष्मी साहसमें बसती है ।**

 विवरण— वह नियतरूपसे साइसियोंके पास रहती है। साइसके सकट में पड़ने से बचनेवाले लोग शुभदर्शनके अधिकारी नहीं बनते। सुबुद्धिके

नेतृत्व में प्रयुक्त हुई मौतिक शक्ति में ही राज्यलक्ष्मीका वास है। दुष्करकर्ममें हाथ लगाना साहस कहाता है। जब तक मनुष्य विघ्नोंकी उपेक्षा करके सत्कार्यसम्पादन में सोरसाइ आत्मसमर्पण नहीं करता, तब तक उसे शुभ प्राप्त नहीं होता।

**न संशयमनारुह्य नरो भद्राणि पश्यति ।  
संशयं पुनरारुह्य यदि जीवति पश्यति ॥**

 मनुष्य अपने आपको संकटग्रस्त बनाये बिना शुभ नहीं पाता। अपने को संकटमन बना देनेपर यदि जीवित रह जाता है तो भौतिक शुभ परिणामका दर्शन करता है । मरनेका अवसर आजाय तो " इतो वा प्राप्स्यसि स्वर्ग जित्वा वा भोक्ष्यसे महीम् " गीताके शब्दों में शुभभावनाके नामपर मर मिटनेके सन्तोषको अचूक साथके रूप में अन्ततक साथ रखकर मरता है ।

(व्यसनासक्तिसे हानि)

**व्यसनात विस्मरत्यप्रवेशेन॥१५१॥**

**  व्यसनासक्त मनुष्य ध्यानाभावसे कर्तव्यविमूढ हो जाता है।**

 विवरण— व्यसनासक्त मनुष्यका बहिर्मुख मन अपनी बहिर्मुखता से कर्तव्य के मर्मस्थल में प्रवेश न कर सकनेके कारण उसके लिये भीतरसे उत्साह न पाकर अपना कर्तव्य भूल जाता है।

 व्यसनासक्त मनुष्य व्यसनासक्तिजन्य उत्साहहीनता से कर्तव्य के मर्म या सम्पत्तिके मार्गतक न पहुंचा होकर कर्तव्यको भूल जाता या उसे समझ ही नहीं पाता \। मनुने आखेट द्यूत (शतरंज ताश पहली) दिवास्वप्न परनिन्दा परचर्चा विषयलोलुपता तथा मद आदि व्यसन गिनाये हैं। राजा या प्रजा प्रत्येक व्यक्ति इन महादोषोंसे बचे।

( समयके दुरुपयोगसे हानि )

**नास्त्यनन्तरायः कालविक्षेपे ॥१५२॥**

** कालके दुरुपयोग में निर्विघ्नता नहीं है । दीर्घसूत्रता विघ्न संकुल है ।**

 विवरण— कर्तव्योंको ठीक समयपर न करके उन्हें टाकते चलेजाने ( अर्थात् उनका काल खोते चले जाने ) में निश्चित रूपसे विघ्न नाखडे होते हैं। कर्तव्योंको टालते रहना अपना काम बिगडवाने के लिये विघ्नोंको नौतना है। विनको अन्तराय कहा जाता है। विघ्नविजेता मानव ही कर्तव्य करसकता और उसका फल पासकता है । जो मनुष्य उचित समयपर काम करके अपनेको अपने पुरुषार्थ से निर्विघ्न रखता है, उसके कामोंका उचित समय कभी नहीं चूकता और उसे कभी असफलताका मुंह देखना नहीं पडता । जो काममें विघ्न न आने देना चाहे वे कर्तव्यका काल न बीतने दें । कर्तव्यका काल न बीतने देने में ही कर्तध्यकी सफलताका रहस्य छिपा हुआ। है । विचारशील लोग जबतक अपने पास जानेवाले प्रत्येक क्षणपर सदुप योगकी मुद्रा नहीं मार देते, तबतक जीवनके एक भी क्षणको बीतने की आज्ञा नहीं देते। उनके जीवनका एक भी क्षण उनके पाससे व्यर्थ भाग जानेका दुःसाहस नहीं कर सकता। इस प्रकार प्रत्येक क्षणका सदुपयोग करनेवालेके जीवनका महान बनजाना सुनिश्चित होजाता है। संसार के अच्छे कार्मोके समस्त उदाहरण समग्ररूपी घनके सदुपयोगके ही परिणाम हैं। मनुष्य के जीवनको एक विशाल भवनके रूप में कल्पना करें तो यह भवन जिन इंटोंसे बनता है वे ईटें हमारे पास एक एक करके आनेवाले क्षण हैं इन क्षणोंके सदुपयोगसे ही विशाल स्वर्गीय दिव्यजीवन नामका दिव्यभवन बनकर खडा होजाता है।

पाठान्तर— नास्त्यनन्तरायः कालक्षेपः ।

 कालक्षेप करनेवाला मनुष्य निर्विघ्न नहीं होता। दूसरे शब्दों में निर्विघ्न वही मनुष्य होता है जो कालक्षेप नहीं करता।

(सुनिश्चित विनाशसे अनिश्चित विनाशमें लाभ)

**असंशयविनाशात् संशयविनाशः श्रेयान् ॥१५३॥**

  **संग्रामविमुख निश्चित मौतसे सांग्रामिक अनिश्चित मौत मनुके लिये श्रेयस्कर है ।**

 विवरण— आज या सौ वर्ष पश्चात् मृत्यु तो मनुष्यकी होनी ही है। इस लिये उस निश्चित मृत्युका प्रतीक्षक न रहकर धर्मरक्षा करने के लिये उपस्थित संभावित (अर्थात् अनिश्चित) विनाशयुक्त संग्राम क्षेत्र में वीरगति पानेके सुअवसरको न खोकर अपने अन्तिम श्वासोंतक शत्रुके दम्भको चूर्ण करने के लिये उद्यत रहने में ही वीरजीवनकी सार्थकता है। यदि विपत्तिसे बचकर भी मरण निश्चित हो तो विपत्तिका साम्मुख्य करते हुए या तो विजय या वीर गति पाना अच्छा है। विपद्विजयके अनन्तर मिली मौत मनुष्यका सौभाग्य है। इस मौतमें विजय पाने तथा विजित न होनेका आत्मसन्तोष तो है। संग्रामसे बचने से मौतसे नहीं बचा जाता। जिस अनिवार्य मौतसे बचा ही नहीं जा सकता, उस मौतका विजयी मनसे आह्वान करने से ही मानवजीवन सफल होता है और यही मौतको व्यर्थ बनाडालनारूपी मृत्युंजय बनना भी कहता है। मृत्युंजय बनना ही वीर पुरुषको एकमात्र पहचान है। अवीरोचित आत्मप्रतारणा करके जीवनरक्षा के नामसे धर्मयुद्धस्थ कसे भाग निकलनेका समर्थन करना चाणक्य जैसे हुतात्माके इस सूत्रका अभिप्राय नहीं हो सकता।

( दूसरोंका उत्तरदायित्व स्वार्थमूलक )

**अपरधनानि निक्षेप्तुः केवलं स्वार्थम् ॥१५४॥**

 दूसरेके धनको धरोहर रूप में रखनेवाला यदि धरोहर रखने के साथ स्वार्थभेद और दूसरोंके प्रति अपना कोई उत्तरदायित्व नहीं समझता होगा तो वह निश्चित रूप में प्रत्येक समय अपना ही स्वार्थ खोजता रहेगा ।  

 विवरण— धरोहर रखनेवाले के साथ भेदबुद्धि रखकर (अर्थात् उसे केवल अपना स्वार्थ निकालनेका साधनमात्र समझकर और अपनेपर उसका कोई उत्तरदायित्व न लेकर) व्यक्तिगत या राष्ट्रीय धरोहर रखनेवाले स्वार्थी लोगोंका केवल स्वार्थपूर्ण दृष्टिकोण रहता है ।

 क्योंकि वस्तु जिसके पास धरोहर रखी जाती है, उसके साथ विश्वासका संबन्ध जुड़ा रहता है, इसलिये विश्वास ही सच्ची धरोहर है। यह सूत्र विश्वा सरूपी अपनी धरोहरको उपयुक्तपात्रको समर्पित करनेकी प्रेरणा देरहा है और चाहता है कि किसी राष्ट्र के लोग अपनी विश्वासरूपी धरोहरको अपात्रों को सौंपनेकी भूल न कर बैठें। पात्र अपात्रका विवेक करके विश्वासका संबन्ध सुपात्रके साथ ही जोडना चाहिये। किसीको धरोहर सौंपने के संबन्ध में इतनी सावधानी बरतनेपर कटुता और कर्तव्यहीनताका दोष लगाने की संभावना नष्ट होजाती है। जो मनुष्य भांख बन्द करके किसीके भी साथ धरोहर रखनेका संबन्ध अन्धाधुन्ध जोड लेता है उसके संबन्ध में कटुता आना और शिकायतका अवसर पैदा होना अनिवार्य है। स्वार्थभेदकी दूषित चोरबुद्धि लेकर दूसरोंकी धरोहरका उत्तरदायित्व लेना पाप है। ऐसा उत्तरदायित्व लेनेवालोंके मनमें उस धरोहरमेंसे केवल अपना स्वार्थ निकालने के अतिरिक्त और हो ही क्या सकता है? जैसे स्तनोंपर चिपटने- वाली जोख गौके थनमैसे दूध न पोकर रुधिर ही पीती है इसी प्रकार मनमें स्वार्थभेदको रखकर घरोइर संभालनेवाले लोग सेवा या कर्तव्यपालनका सन्तोष न लेकर सब समय उस धरोहरमेंसे कुछ न कुछ या अधिक से अधिक चुरा लेनेके विचार रखते हैं। ऐसे लोगोंको पहचानना तथा ऐसोंके पास धरोहर न रखना जनताका स्वहितकारी महत्वपूर्ण कर्तव्य है। धरोहर तो ऐसे लोगों के पास रखी जानी चाहिये जो धरोहर रखनेवाले के हित में अपना हित समझनेवाले धार्मिक (ईमानदार) हों। घरोहरका अर्थ ही विश्वास है। विश्वासका संबन्ध उन्हीं लोगोंसे जोडना चाहिये जिनकी ओर से विश्वासघातकी कोई संभावना न हो। सूत्रका व्यापक अभिप्राय यही है

कि जिससे प्रेम या विश्वासका संबन्ध जोडा जाय उसे भले प्रकार पहचान कर ही जोडना चाहिये \। विचारों और स्वार्थोकी एकता ही प्रेम है ।जहां मतभेद और स्वार्थभेद है, वहां विश्वासघात होना अनिवार्य है ।

 राजधर्म के प्रसंग में सूत्रार्थ इस प्रकार होगाराष्ट्र के राज्याधिकारको धरोहर रूप में अपने उत्तरदायित्वमें लेनेवाले राज्याधिकारी यदि अपनी परायी भेदबुद्धि रखते होंगे और राष्ट्रीय कार्यों को परायी धरोहरमात्र समझते होंगे तो यह निश्चित है कि वे उसमें से केवल अपना ही स्वार्थ खोजते रहेंगे और उस राज्याधिकारको भ्रष्टाचारका (अड्डा) भागार बना डालेंगे।

 राष्ट्रव्यवस्था राष्ट्रकी धरोहर है। राष्ट्रके धन, प्राण तथा शान्तिकी रक्षा करना ही राष्ट्रव्यवस्थाका रूप है। राहूने इसी राष्ट्रव्यवस्थाको राजशक्ति के पास धरोहर रूपमें रखा हुआ है। यह धरोहर जिन लोगोंके पास रहती है, उनके व्यक्तिगत स्वार्थी होनेकी प्रबल संभावना रहती है। इसी संभावनाके विरुद्ध जनताको चेतावनी देना इस चाणक्यसूत्रका निगूढ अभिप्राय है। धरोहर रखनेवालोंमें वही श्रेष्ठ माना जाता है जो धरोहरको सुरक्षित रखकर उसके वास्तविक स्वामीको लौटा देनेके लिये प्रत्येक समय सन्नद् रहे तथा धरोहर के संरक्षण में समर्थ बने रहने के लिये पारिश्रमिकके रूप में अपना समाजानुमोदित प्राप्य पाता रहे। जो मूढ राज्याधिकारी धरोहरकी सुरक्षा तथा उसे उसीके स्वामीको लौटाने में आत्मकल्याण न समझता हो वह क्षुद्र स्वार्थी कहाता है । जो दूसरेके धन अर्थात् सुरक्षित रखने के योग्य प्रिय वस्तुको भरोहर रूपमें स्वीकार करके भी अपने स्वार्थको धरोहर रखने वालोंके स्वार्थ से अलग समझनेकी भूल करता है, वह अपने क्षुद्र स्वार्थके वश होकर दूसरोंके स्वार्थका वासक बनकर विश्वासघात कर बैठता है । धरोहर रखने तथा उसे स्वीकार करनेवाले दोनोंके स्वार्थोकी एकता ही निःस्वार्थ प्रेमका संबंध होता है। सब सबके स्वार्थको अपना ही स्वार्थ समझें इसी में सबका यथार्थ कल्याण है। राज्याधिकारी लोग प्रजाके कल्याणमें ही अपना कल्याण देखें, राज्यव्यवस्था में अपने स्वार्थको प्रधानता न

दे बैठें, यही राज्यव्यवस्था के प्रजाकल्याणकारी होनेकी कसौटी है। जब राजकर्मचारियोंका तथा प्रजाका इस प्रकार प्रेमका आदान प्रदान होने लगे तब इसीको प्रजातन्त्र या रामराज्य कहा जासकता है। राजा प्रजामें इसप्रकारका प्रेमका आदान प्रदान होते रहनेपर विश्वासघातका अवसर नहीं रहता ।

 राज्यतन्त्र समस्त राष्ट्रकी धन, प्राण, शान्तिकी एक पवित्र धरोहर है। राज्यतन्त्र रूपी यह धरोहर अत्यन्त धार्मिक निक्षेपियोंके पास रखनेको वस्तु है। उत्तम निक्षेपियोंको खोजनिकालना तथा राष्ट्र में उत्तम निक्षेपी लोगों के निर्माणका प्रबन्ध बनाये रखना, राष्ट्रका स्वहितकारी कर्तव्य है। वही राजा और वे ही अमात्य आदि राजकर्मचारी वर्ग राष्ट्र की इस पवित्र धरोहरको स्वीकार करने के योग्य हैं जो राष्ट्रके कल्याण में ही अपना कल्याण समझते हों। यदि राज्य के कर्णधार लोग राष्ट्रकी इस धरोहर के प्रति अधार्मिक (बेईमान) हो रहे हों; अपने व्यक्तिगत क्षुद्र स्वार्थको महत्व दे रहे हों, यदि वे शासितसे अलग अपनी लोभी शासक जाति बना बैठे हों, तो वे देशद्रोही हैं, राष्ट्रघाती हैं, और दण्डनीय है। राष्ट्रकी इस पवित्र धरोहरमेंसे स्वार्थसाधन करनेवालोंको दण्डित और पदच्युत करना प्रत्येक चक्षुमान् राष्ट्र तथा राष्ट्रप्रेमीका महत्वपूर्ण कर्तव्य है। राष्ट्रीय धरोहरके साथ विश्वासघात करनेवाले राजकर्मचारियोंको दण्ड मिलना और उनका दण्ड पानेसे न बचपाना राष्ट्रशोधक वह लंकादाह है जिसमें पापका वध करके उसे फूंक दिया जाता और राष्ट्र की पवित्रताकी रक्षा होती रहती है। जब राष्ट्र अपने इस महत्वपूर्ण कर्तव्य पालनमें उदासीनता बरतता है, तब राष्ट्र में शासकोंकी शासितोंसे अलग एक ऐसी जाति बन जाती है जिसके स्वार्थ राष्ट्रीय स्वार्थ से अलग होकर टकराने लगते हैं। यदि राष्ट्र अपने धन,प्राण तथा शान्तिकी धरोहरकी रक्षाके कामको स्वार्थी, अधार्मिक तथा अयोग्य हाथों में सौंप देता है तो वह कोंसे दद्दीकी रक्षा करानेकी भूल कर बैठता है। राष्ट्रकी धरोहरको अयोग्य लोगोंको सपना उन्हें जान बूझकर अपराधी बननेका अवसर देना है।

 राजा या राजकर्मचारी जहां अपराधी हैं वहां उन्हें अपराध करने देने वाला राष्ट्र ही उस पापका उत्तरदायी है। क्योंकि जनताके सहयोगके बिना कोई भी राजा या राजकर्मचारी राष्ट्रीय धरोहरका स्वार्थमूलक उपयोग कर ही नहीं सकता। जो राज्याधिकारी इस पवित्र धरोहरका दुरुपयोग करते हैं, वे राष्ट्रको तो हानि पहुंचाते ही हैं साथ ही स्वयं भी नष्ट होनेसे नहीं बचपाते। इसलिये नहीं बचपाते कि उनके तथा राष्ट्रके कल्याण में कोई अन्तर नहीं है। यदि उन्होंने को हानि की है तो वह उनकी भी तो हानि ही है । यदि वे राष्ट्र के साथ न्याय करें तो उसमें राष्ट्रके साथ उनका भी तो कल्याण हो । क्योंकि उनका कल्याण राष्ट्रकल्याणसे पृथक कोई वस्तु नहीं है। कल्याणको व्यक्तियों में खण्डित नहीं किया जा सकता। कल्याण अखण्ड वस्तु है। कल्याण सबके साझेकी वस्तु है। जिसमें एकका कल्याण है उसमें सभीका कल्याण है ।

 इस दृष्टि से राष्ट्रके सच्चे प्रतिनिधि विज्ञ लोगोंका कर्तव्य होता हैं कि सबसे पहले राष्ट्रको अपना हित अहित तथा शत्रु मिश्र पहचानना सिखायें, सुयोग्य दार्थों में राज्यशक्तिरूपी राष्ट्रीय धरोहर सौपें और इसे अयोग्य हार्थो में न रहसकने की सुदृढ व्यवस्था करें। इतना किये बिना राज्यशक्तिको अयोग्य हाथों में जाने से नहीं रोका जासकता ।

 राजसत्ताका निर्वाचन राष्ट्रका ही उत्तरदायित्व है। जहां राजसत्ता दोषी है वहां राष्ट्र हो भयोग्य छायों में सत्ता सौंपने तथा रहने देनेका उत्तरदायी है। जब कि राष्ट्रकी सम्मतिसे राज्यशक्ति बननेको परिपाटी है तब राष्ट्रशक्ति बननेका अधिकार सार्वजनिक कल्याणबुद्धि रखनेवाले सेवकोंको दी सौंपना चाहिये । उसे अविवेकी हाथों में नहीं जाने देना चाहिये। राष्ट्रशक्ति के राष्ट्रनिर्माण के काम में ही प्रयुक्त होनेकी सुदृढ व्यवस्था होनी चाहिये ।

 आर्य चाणक्य इस सूत्रके द्वारा लोकमतसे कहना चाहते हैं कि राष्ट्र राष्ट्रीय धरोहर अपने पास रखनेवालोंके व्यक्तिगत स्वार्थोकी ओरसे पूरा
सचेत रहे और राज्यसंस्थाको उनका व्यक्तिगत स्वार्थ पूरा होने के काम में न आने दे।

(दान स्वहितकारी कर्तव्य)

**दानं धर्मः ॥१५५॥**

** दान ( अर्थात् योग्य पात्रकी सहायता करना ) धर्म ( मनुध्यका स्वहितकारी कर्तव्य ) है ।**

  विवरण- सत्यके हाथों में आत्मदान किये रहनेवाले दाता तथा प्रति- मद्दीताका सत्यार्थ व्यवहारविनिमय ही सच्चा दान है। घनार्थी सुगत्रकोही घनका सच्चा स्वामी जानकर दीयमान धनको अपने पास रखी हुई योग् पात्रकी धरोहर मानकर उसकी धरोहर उसीको सौंप देना दानकी परिभाषा या दानका आत्मा है। किसी संसारी लाभकी दृष्टि से किसीको कुछ धन या भोजन, वस्त्रादि दे देना दानका आत्मा नहीं है। दाता के घमंडी आसन बैठे रहने और दानका कुछ विनिमय चाहते रहने से दानका स्वरूप प्रकट नहीं होता । दानका भरमा तब पूरा होता है जब वह दातासे आत्मदान करा लेता है। जो मनुष्य अपना दातापन भूलजाता है और कार्यार्थी होकर आनेवालेको ही स्वाधिकारान्तर्गत वस्तुका यथार्थ स्वामी जानकर अर्थात् उस पदार्थको उसीकी धरोहर मानकर ऋणमुक्त होने की भावना के साथ दान करता है, उसके मन में से दाता और प्रतिग्रहीताका भेद ही लुस होजाता है । यही दानका सच्चा रूप होता है।

 मनुष्य के साथ मनुष्यका लेने देनेका व्यवहार चलता ही रहता है। इस व्यवहारविनिमयमै स्वार्थकी भावना भी रह सकती है और मानवधर्मरूपी दानधर्म भी विराजता रह सकता है । पिता के साथ पुत्रका पालनपोषण, तथा सेवा आदिका, आचार्यों के साथ अन्तेवासियोंका बाचार, शिक्षा तथा सेवाका, मित्रों के साथ दान प्रतिदान सहयोग सहायता आदिका, समाजके साथ व्यक्तिका आदान प्रदानका संबन्ध चलता रहता तथा राष्ट्रके साथ नागरिकोंका सेवाका संबन्ध बना रहता है। इस पारस्परिक व्यवहारविनिमय में कहीं तो स्वार्थकी भावना पाई जाती है, तथा कहीं मानवधर्म-

रूपी दानधर्म पाया जाता है। सच्चा व्यवहारविनिमय ही दान है। जब व्यवहारविनिमय में सचाई बाजाती है तब ही वह दान कहानेका अधिकारी बनता है। दाता तथा प्रतिग्रहीता दोनों से किसीक भी मनमें पारस्परिक लुण्ठनका विचार न आकर व्यवहारविनिमय होना ही दानधर्मका सर्वोत्तम क्षेत्र है। दानकी इस परिभाषा के अनुसार सच्चा दाता वही है जो विनि मयके लोभसे आत्मप्रतारित नहीं होता, तथा दानके नामसे किसीका लुण्ठन करमा नहीं चाहता। सच्चा प्रतिग्रहीता वही है जो भिखारी बनकर दाताको उगने या किसी दाता नामधारीकी ठगईमें आनेकी भ्रान्तिके अतीत है। यही दाता तथा प्रतिग्रहीता के पात्रापात्रकी सच्ची कसौटी है।

 जो मनुष्य इस प्रकार दान करना या उसे स्वीकार करना जान जाता है, वह अमर धनका स्वामित्व पालेता है । वह दाता और प्रीताकी एकताको पहचान कर समस्त धर्मोके एकमात्र अक्षय स्वामी के साथ सम्मिलित होजाता है। उसके सर्वभूतात्मदर्शी विशाल मनमें से किसी भी धनपर व्यक्तिगत स्वार्धमूलक अधिकार रखनेको भावना लुप्त होजाती है। अधिक क्या, यह सारा दी संसार उसकी संपत्ति बन जाता है। "सर्वस्वं ब्राह्मणस्येदं यत्किंचिज्जगतीगतम्।” संसारमें जितने भी धन हैं वे सब ब्रह्मदर्शी विद्वानोंकी सम्पति है। जो इस प्रकार दान करना जान जाता है वह अमर धनका स्वामित्व पालेता है । यह सारा ही संसार उसकी संपत्ति हो जाता है । ऊपर कहा जाचुका है कि दूसरोंका अधिकारपहरण न करना अर्थात् सार्वजनिक कल्याण में अपना कल्याण समझना ही दान या मानवधर्म है।

 आइये राज्यतन्त्रके सम्बन्ध में दानधर्मपर विचार करें। राज्यतन्त्र में राज्या- धिकारी इस दान नामक मानवधर्मसे हीन होजाय तो वह कार्यार्थियोंपर राज्यशक्तिका दबाव डालकर उनसे अनधिकारपूर्वक धनापहरण करनेकी सुविधा पाजाता है। यही अयोग्य राज्याधिकारियोंकी वह दानविरोधी अधार्मिक मनोवृत्ति होती है जो उनसे राष्ट्रका अपहरण कराती और अपने क्षुद्र पेटके लिये राष्ट्रके चरित्रका विनाश करती है। दूसरोंका अधिकारा-

पहरण न करने तथा सार्वजनिक कल्याणमें ही अपना कल्याण समझनेवाले व्यक्ति ही आदर्श राज्यतन्त्रके धारक तथा निर्माता नागरिक होसकते हैं इनके विपरीत अपने व्यक्तिगत स्वार्थको सार्वजनिक कल्याणसे अलग समझ कर कार्यार्थी समाजपर राजशक्ति के दबावसे आक्रमण करना अदान है, अधर्म है और आसुरिकता है। राज्यव्यवस्थापकों में से कोई किसी प्रजाके साथ छीना झपटी न करे, यही दानका सामाजिक तथा राजनैतिक रूप है। दूसरे के अधिकारपर हस्तक्षेप न करनेरूपी यह दान किसीको कुछ न देनेपर भी दानको परिभाषा भजाता है। यह दान द्रव्यात्मक न होकर भावनात्मक है। यह सूत्र राज्यव्यवस्थार्मे इसी भावनामय दानको प्रयोग में लाना आव श्यक बताने के लिये ही बना है। चाणक्यने राजनीति में धर्म के नामसे दानको रखकर दानके इस राजनैतिकरूपीओर जो संकेत किया है वह भारतीय संस्कृतिके मार्मिक चाणक्यको राजनैतिक प्रतिभाकी विशेषता है । यह बड़े आश्चर्य की बात है कि दानधर्मका यह महत्वपूर्ण यथार्थरूप आजतक चाणक्य मिन किसी भी आधुनिक लेखकको नहीं सूझा और किसीने भी इस दानधर्मसे राज्यतन्त्रके पवित्रीकरण के द्वारा राष्ट्रशोधनका उपक्रम नहीं किया।

(दानका उचित मार्ग)

(अधिक सूत्र) **अपरधनानपेक्षं केवलमर्थदानं श्रेयः ।**

 **बदले में दूसरेसे कुछ पानेकी अपेक्षा न रखकर निःस्वार्थ शुद्ध अर्धदान ही श्रेष्ठ (अर्थात् कल्याणकारी) होता है।**

 विवरण—गीतामें दानके सात्विक, राजस, तामस तीन भेद वर्णित हैं।

**दातव्यमिति यद्दानं दीयतेनुपकारिणे।  
देशे काले च पात्रे च तद्दानं सात्विकं स्मृतम् ॥  
यत्तु प्रत्युपकारार्थ फलमुद्दिश्य वा पुनः।  
दीयते च परिकिटं तद्दानं राजसं स्मृतम्॥  
अदेशकाले यदानमपात्रेभ्यश्चदीयते।  
असत्कृतमवज्ञातं तत्तामसमुदाहृतम् ॥**

 बदलेमें उपकार पानेकी आशा न रखकर, केवल कर्तव्यबुद्धि देश, काल, पात्र देखकर दिया हुआ दान शुद्ध सात्विक दान है। प्रत्युपकारके लिये या फलभावनासे तथा क्लेशपूर्वक दान राजस दान है। अदेश, अकाल तथा अपात्रको असरकार और अवज्ञाके साथ दिया दान तामस दान होता है ।

(अनार्यप्रचलित व्यर्थ आचरण अनर्थजनक)

**नार्यागतोऽर्थवद्विपसंतोऽनर्थभावः ॥१५६॥**

 **अनार्य (अज्ञानी) समाज में प्रचलित परम्परागत व्यर्थ आचरण ही मानवजीवननाशक अनर्थ है**

 विवरण— अनार्योचित व्यर्थ भाचरणों से बचनेसे ही मानवजीवनको सकता है। उन्नतिकामी मनुष्य रुधिविरुद्ध नाच, गान, खेल, तमाशे तथा ताश, शतरंज, जुआ आदि व्यर्थ मनायें आचरणोंसे बचे।

(सच्चा धन)

(अधिक सूत्र) **न्यायागतोऽर्थः ।**

 **न्याय अर्थात् धर्म सुनीति और समुचित उपायोंसे समुपार्जित धन ही धन कहलाने योग्य है ।**

 विवरण— अन्याय अनीति तथा दूसरोंको उद्विग्न करडालनेवाले अनु चित उपाय तथा उद्वेजक ढंगोंसे उपार्जित धन धनके रूप में महान् अनर्थ है। ‘परित्यजेदर्थकामो यो स्यातां धर्मवर्जितौ।’ मनुष्य धर्महीन अर्थ और धर्महीन कामसे सुखी होनेकी आशा न बांधे। धर्माचारहीनोंका धन मल संचय मात्र है।

(अधिक सूत्र) **तद्विपरीतोऽर्थाभासः ।**

 **द्दीन उपायों मार्गों या प्रकारोंसे प्राप्त धनको अर्थरूपधारी अनर्थ मानना चाहिये ।**

 विवरण— क्योंकि मनुष्यतासे पतित होकर ही अर्जित होनेवाला धन मूर्तिमान् अनिष्ट है, इसीलिये मनुष्यका चोरी, दस्युता, शठता, कुटिलता, माया तथा अनृतसे धनोपार्जन करना निन्दित है। हीन उपायसे आनेवाला वन नीचाशयको अच्छा लगता है ।

पाठान्तर— **तद्विपरीतोऽनर्थसेवी ।**

 असन्मार्ग से धनोपार्जन करनेवाला मनुष्य निश्चित रूप से अधःपतित कथ्य हानि उठाता है 1

(समाजकल्याणकारी त्रिवर्गान्तर्गत काम)

**यो धर्मार्थो न विवर्धयति स कामः ॥१५७॥**

 **जो धर्म, अर्थ दोनोंको वृद्धि न करे वह काम है ।**

 विवरण— इस पाटमें अर्थ संगतिका अभाव है। पीडयति पाठान्तर में अर्थसंगत है। इससे यह अपपाठ है

 पाठान्तर— यो धर्मार्थो न पीडयति स कामः ।

 जो काम मानवोचित धर्म तथा मानवोचित अर्थनीति दोनों में से किसी को की विकृत नहीं करता वही स्वीकरणीय काम है ।

 यथार्थ ‘काम’ वही है जो धर्म और अर्थ दोनों में से किसीको बाधा न करे या हानि न पहुंचाये । धर्म (अर्थात् अनपहरण या दूसरोंके अधिकारपर अनाक्रमण) तथा अर्थ (अर्थात् वर्मपूर्वक उपार्जित जीवनसाधनों) का विरोध या अपघात न कर बैठनेवाले, समाजकी शान्तिके संरक्षक सुखोपभोग ‘काम’ कहते हैं।

 धर्म, अर्थ तथा काम ये नीतिज्ञोंके त्रिवर्ग या तीन पुरुषार्थ हैं। ‘धर्मार्थकामाः सममेव सेव्याः ’। धर्म, अर्थ तथा काम तीनोंको सन्तुलित रूप में सेवन करना चाहिये, इन तीनोंमें पारस्परिक सहकारिता और अवध्यघातकता रहनी चाहिये । गीतामें कहा है-

**धर्माविरुद्धो भूतेषु कामोस्मि भरतर्षभ ।**

 हे अर्जुन, मैं प्राणियों में पाया जानेवाला धर्मका अविरोधी काम हूं । मनुष्य उस अर्थ तथा उस कामको परित्याग करदे जो धर्मसे होन हो । धर्मविरोधी कामके सेवन से भोगलौल्य बढता है, इन्द्रिय विषयके पंकमें फंस जाती हैं, और भोगीके हृदयको अशान्त करके उससे समाजकी शांतिका भंग करवाती हैं ।

 मानवकी इन्द्रियोंका विषयलोलुप होकर विषयों में प्रवृत्त होजाना और उनपर मानवका प्रभावशाली नेतृत्व या नियन्त्रण न रहना कामका दूषित रूप है । उसका यह दूषित रूप धर्म तथा अर्थको तिलांजलि मिलजाना निश्चित कर देता है। बढ़े हुए इस दूषित रूप से मनुष्यजीवन स्वयं कलुषित होकर समाजकी शाति घातक शत्रु बनजाता है और व्यक्ति तथा समाज दोनोंकी आपत्तियें बढजाती है । इसलिये श्रेष्ठ मानवके जीवन में कामको धर्म, अर्थके अनुरूप या इनका अविरोधी बनकर रहना चाहिये ।

(अधिक सूत्र **)तद्विपरीतः कामाभासः।**

 **अधर्मोका उत्पादक तथा अर्थनीतिका विनाशक काम आपाततः सुख प्रतीत होनेपर भी अतृतिजनक शान्तिघातक दुःख ही है।**

 विवरण— इस उच्छृंखल कामसे मानवकी भोगेच्छाओंका संबंध त है परन्तु इसके साथ मानवके कल्याण और शान्तिका कोई भी संबंध नहीं है \। ऐसे अधर्मजनक अर्थनाशक तथा अशान्त्युत्पादक कामसे मानवका अनिष्ट ही होता है। अपना अनिष्ट करनेवाली वस्तुको इच्छा काम नहीं दुष्काम है इसी प्रकार दूसरेका अनिष्ट करने की इच्छा भी काम नहीं दुष्काम ही है ।

(कामकी दासतासे हानि )

**तद्विपरीतोऽनर्थसेवी ॥१५८॥**

 **धर्मार्थाविरोधी कामसे विपरीत कामना करनेवाला मानव, अपने जीवनको व्यर्थ करता, समाजमे अशान्ति उत्पन्न करता तथा समाजकी शान्तिकी शृंखलाको नष्ट कर देता है ।**

( समाज में निष्कपटोंकी न्यूनता )

**ऋजुस्वभावो जनेषु दुर्लभः ॥१५९॥**

 सत्पुरुषके साथ निष्कपट निर्व्याज, सभ्य, बर्ताव करनेवाला, कर्तव्यपालनमात्रपर दृष्टि रखनेवाला ऋजु व्यक्ति मनुष्योंमे दुर्लभ होता है ।

 विवरण— संसार में सचाईसे ही सचाईका विनिमय देनेवाले व्यक्ति विरल होते हैं ।

 सत्पुरुषों के साथ सचाई से बर्ताव शुद्धबुद्धि अनुष्य अनिवार्य रूपसे सत्यका तो पक्षपा असत्यका विरोध करनेवाला होता है। उसको ऋजुता उसे असत्यका विरोध करनेसे रोकनेवाली दिखावटी ऋजुता नहीं होती। वह असल्यारूढ परिचितोंको क्षणभर में अपरिचितके समान त्याग देता है। वह किसी दूसरे के लिये ऋजु नहीं है। वह तो अपने आराध्यदेव सत्यनारायणकी आराधनाको अक्षुण्ण बनाये रखने के लिये ऋजु है और केवल सकेसम्म ऋजु है। परप्रदर्शन या पराराधन उसकी ऋजुताका स्वरूप नहीं है। वह पराराधननिरपेक्ष होकर जहां कहीं अपने आराध्य सत्यको पाता है, वही ऋजु और जहां सत्यको नहीं पाता, वहां क्रूर, कठोर, अक्षमी, असहिष्णु और प्रतिविधाता बनने से नहीं चूकता। संसार में ऋजुता के कृत्रिम प्रदर्शन बहुधा होते हैं। परन्तु सत्यारूढ़ों से बनावटी शिष्टाचारवाली ऋजुता से। संबन्ध नहीं रखाजाता। सदसद्विचार न रखनेवाले मनुष्यकी दिखावटी ऋजुता वास्तव में ऋजुता न होकर निर्बुद्धिता, विचारहीनता, कुटिलता और परवचनका दुष्ट कौशल मात्र होता है ।

 कुछ लोग दुष्टोंके साथ भी सरल बर्ताव करनेका उपदेश देने की घृष्टता करते हैं और वे इस मूढताको भी ऋजुताके अर्थ में लानेका दुःसाइस करना चाहते हैं। परन्तु दुर्जनों के साथ निष्कपट बर्ताव करनेका यशोलोलुप अव्यावहारिक संसार में कोई स्थान भले ही हो, व्यावहारिक संसार में तो उसका

कोई भी स्थान नहीं है। जो मनुष्य दुर्जनके साथ भी निष्कपट बर्ताव करनेका दिखावा करता है वह दुर्जनकी दुर्जनताका ही समर्थक सत्यवावक विपरीतव्यवहारी होकर स्वयं भी दुर्जन श्रेणी में चला जाता है। दुर्जनोंके साथ निष्कपट बर्ताव करनेका प्रदर्शन करनेवाले लोग या तो यशोलोलुपता रूपी मानसिक निर्बलतासे आक्रान्त अथवा दुर्जनों के प्रतिविधान (बदले) से भयभीत रहनेवाले कायर लोग होते हैं। सबके भले महात्मा बननेको भावना इन लोगोंका विवेक हरलेती है। इस प्रकारके लोग सबके भले बने रहने की यशोलिप्सासे दुर्जनोंके प्रभाव में आकर उनके तो सहायक तथा सचाईके घातक बनकर समाजके शत्रुओंमें ही सम्मिलित होजाते हैं। किसी भी चक्षुष्मान् व्यक्तिका श्रेष्ठ दुष्ट दोनों पक्षों में सम बर्ताव करनेवाला होना किसी भी प्रकार संभव नहीं है। दोनों पक्षों में समभाव अव्यावहारिक कल्पना है। अच्छे बुरेकी असंभव समता ऋजुताके अर्थ में आ ही नहीं सकती। किन्तु सत्यकी सक्रिय अनुकूलता तथा असत्य अन्याय या पापकी प्रभावशाकिनी क्रियात्मक प्रतिकूलता ही ऋजुताका मर्म है ।

 जिस विषयलोलुप स्वार्थी संसारको सत्यका पक्ष अपनाने से अपनी भौतिक परिस्थितिको हानि पहुंचने की संभावना देखती है वह उससे डरकर दुष्टोंकी दुष्टताका विरोध न करनेकी नीति अपनालेता है। वह अपने वैषयिक संसारपर चोट न आने देनेके लिये अपने इस अविरोधको आध्या त्मिकता, निःस्पृहता, असंगता और उदासीनता के रंग में रंगकर महात्मा बनना चाहता है। समाज सदासे समाजसंरक्षक तथा समाजघातक दो श्रेणियों में अनिवार्य रूप से विभक्त होता आरहा है। परन्तु इस भ्रान्त आध्यात्मिकताने वर्मका ठेका लेरखनेवाली एक और तीसरी श्रेणी पैदा करडाली है जो सदासे लाखों कपटी महात्मा पैदा करती रही है । यह श्रेणी शान्तिप्रिय ताका ढकोसला करके दृष्टविरोध न करनेकी नीतिको अपनाये रहती है और आश्चर्य तो यह है कि यह सब भ्रान्त आध्यात्मिकता के सृष्ट असंगता अविवादरुचिता आदि उदात्त धमकी दुहाई देकर या ढकोसला करके करती  

है। ये लोग अपनी इस भ्रान्त धारणा तथा भ्रान्त प्रवृत्तिके कारण स्वयं भी समाजद्रोही श्रेणी में सम्मिलित होजाते हैं। समाजके आध्यात्मिक कहलाने वाले वे लोग जिनका अधर्मविरोध करना मुख्य कर्तव्य है, अपनी इस प्रवृ त्तिसे देशद्रोहियोंकी ही शक्ति बढा डालते हैं।

 संसार के भ्रान्त आध्यात्मिक लोग सारे मनुष्य समाजको धर्मके नामपर कापुरु पताके समर्थक निकम्मे नपुंसक बनाने में लगे हुए हैं। भासुरी शक्तिका विरोध करनेसे बचनेवाले वास्तव में आसुरी शक्ति के ही उपासक हैं। संसारभरमें जहां कहीं आसुरी राज्य ठहरे हुए हैं, वे इन धार्मिक मिथ्याचारियों के भ्रान्तधर्मविषयक मिथ्याप्रचार से ही ठहरे हुए हैं। ये श्रान्त माध्यात्मिक लोग ही आसुरी राज्योंको स्थिर रख रहे हैं। इन लोगोंको भ्रान्त आध्यात्मिकता के प्रचारने लोगोंको धर्मका यथार्थ रूप समझनेसे वंचित करडाला है। इन लोगोंके मिथ्या प्रचार समाजकी आध्यात्मिक दृष्टि खुलने ही नहीं देते। ये समाजकी आंखों को खुलने से रोकनेवाले अंर्घोटे बने हुए हैं। यदि समाजमें भ्रान्त आध्यात्मिकता न फैली होती तो समाज आसुरी राज्योंको कभीका उखाड़ फेंकता समाजमें सच्चे धार्मिक ऋजु लोगोंकी दुर्लभता ही मनुष्यसमाजके अधपतनका कारण है। मनुष्यसमाज लाख सिर पटकनेपर भी तब तक देश में आदर्श राज्यतन्त्र स्थापित नहीं करसकता; जबतक वह अपने व्यक्तियों के समाजकल्याण रूपी ज्ञाननेत्रका उन्मीलन न करले और देश में मनुष्यता के आदशकी उज्ज्वल मूर्तिको सुप्रतिष्ठित न कर दे। इस सूत्रमें वेदोंके रहस्यवेदी चाणक्यने समाजकी इसी त्रुटिपर स्पष्ट कषाघात करके उसको साव धान करना चाहा है।

 जितने भी मानव धर्म है सबके सब परिस्थितिके भेदसे भिन्न भिन्न नाम पाजानेपर भी सत्यके ही स्वरूप हैं। सत्य ही परिस्थितिके भेदसे उन उन भिन्न भिन्न धर्मो या गुणोंके रूप में प्रकट होता है। क्योंकि सत्य ही मनुव्यकी एकमात्र कल्याणकारिणी स्थिति है और क्योंकि ऋजुता भी मानव कल्याणकारिणी प्रवृत्ति मानी जाती है, इसलिये यों भी कह सकते हैं कि

सत्य ही ऋजुता है और धार्मिकता ही ऋजुता है। परन्तु भ्रान्त अध्या त्मिकताने अपने अनुरूप कपट आध्यात्मिकताकी, सृष्टि की है। उसने समाजको मनुष्य की कामप्रवृत्तियोंको या यों कहें कि उसकी अमर्यादित मोगलालसाको आश्रय देनेकेलिये पाप अन्याय अत्याचार आसुरिकता आदिके विरोधोंके संकट में पडनेका निषेध करके उस दुष्ट कामको खुलकर खेलनेकी पूरी छूट देडाली है जिसे संयत रखकर समाजकी शान्तिका संरक्षक बनाकर रखना चाहिये था। इस भ्रान्त आध्यात्मिकताने संसारके निष्क्रिय नपुंसक असाइसी अप्रतीकारपरायण अशान्त्युत्पादक कापुरुषों का समाज रच डाला है और उसमें भ्रान्त शान्तिका प्रचार किया है। उसने शान्ति अन्याय अत्याचार उत्पीडन आदि पापोंका दमन करनेके कामको शान्तिकी परिभाषा में न रहने देकर, अशान्तिदमनके कर्तव्य से भागले रहनेको ही शान्ति या आध्यत्मिकताका नाम देकर समाजमें प्रचारित किया है। इस प्रचारने समाज में चिरकालसे रहते रहते उसका अशान्तिका विशेष करनेका स्वभाव छीन लिया है और उसे एक निर्विरोध नपुंसक समाजका रूप देडाला है। उनका यह सहस्रों वर्षोंसे लगातार चला भानेवाला दूषित प्रचार ही राजशक्तिके असुरोंके हाथों में जाने और रहनेका एकमात्र साधन बनता चला भारहा है।

 जिन्हें अपने देशका शासन असुरप्रकृतिके लोगोंके दार्थों में रहना खटकता हो, और जो आसुरी राजशक्तिको नष्ट करना चाहें, वे आसुरी राज्यको छिन्न भिन्न करने के योग्य बननेकेलिये सबसे पहले आपको इस काम के लिय योग्य बनायें। उसके लिये यह अनिवार्य रूप से आवश्यक है कि वे सबसे पहले अपनी भोगलालसापर उस संयमका शासन स्थापित करें जिस संय- मसे अज्ञानी समाजको छुट्टी देदेना ही भ्रान्त आध्यात्मिकता है। इस भ्रान्त आध्यात्मिकता का प्रचार करनेवाले महात्मा वेषधारी असुरोंको पह चान लेनेवाला ज्ञाननेत्र खोलकर समाजको असुरविद्रोही बनानेवाली सच्ची ऋजुताका कल्याणकारी पाठ पढाना ही इस सूत्रको यहां रखनेका गूढ अभिप्राय है। ऋजुता दुर्लभ है, इस निराशवर्धक समाचारका प्रचार करना

इस सूत्रका अभिप्राय नहीं है। किन्तु मनुष्योंका ध्यान सच्ची ऋजुताको ओर आकृष्ट करके कापटिक ऋजुताके मूलोच्छेद करनेका मार्ग दिखाना ही इस सूत्रका एकमात्र अभिप्राय है।

पाठान्तर— ऋजुस्वभावः परिजनो दुर्लभः।

 ऋजुस्वभाववाले सेवक प्रजावर्ग तथा पारिवारिक लोग दुर्लभ होते हैं । ऐसे लोग किसी भी राष्ट्रसंस्था या परिवारके प्राण तथा सौभाग्य होते हैं। ये मानवसमाजके सामने अपने व्यावहारिक जीवन द्वारा उसके जीवनका आदर्श उपस्थित करदेते हैं। किसी राजाके ऐसे राजकर्मचारी हों, किसी समाजमें ऐसे लोग हों किसी परिवारके पारिवारिकोंमें ऐसे स्वभाववाले व्यक्ति हों तो उसकी यशोवृद्धि के साथ साथ कार्यसिद्धि भी अवश्यंभाविनी होती है। जिस राज्य में ऐसे सेवक नहीं, जिस समाज में ऐसे लोग नहीं, जिस परिवार में ऐसे सदस्य नहीं, उसके सब काम विपत्तियों से घिरे रहते हैं

**मातापिता गुरुर्भार्या प्रजा दीनाः समाश्रिताः ।  
अभ्यागतोऽतिथिश्चाग्निः पोष्यवर्ग उदाहृतः॥**

 माता पिता गुरु पत्नी प्रजा दीन आश्रित अभ्यागत अतिथि तथा अभि ये सब परिजन कहाते हैं ।

 यह समस्त विश्व एक विराट परिवार है। प्रत्येक मानव इस विराट परिवारका पारिवारिक है। उसे अपने इस विश्वपरिवार में अपना अहंकारी आपा खोकर ऋजुता से व्यवहार करना चाहिये ।

(साधुपुरुषोंकी अर्थनीति)

**अवमानेनागतमैश्वर्यमवमन्यते साधुः ॥१६०॥**

 साधु अर्थात् सत्यनिष्ठ कर्तव्यपालक ऋजु व्यक्ति वह है, जो अपनी साधुतापर कलंक लगा देनेवाले उत्कोच आदि गर्हित ढंगोंसे आनेवाले ऐश्वर्यको तृणके समान अस्वीकार करदेता है ।

 विवरण— सत्यनिष्ठ लोग अपयश फैलानेवाले अपमानसे मिलनेवाले ऐश्वर्यको तृणके समान अस्वीकार करदेते हैं। वे उस ऐश्वर्य से अपने चरित्रपर कलंक लगता तथा अपने सम्मानकी हानि होती देखकर उसे किसी भी रूप में स्वीकार नहीं करते। “मानो हि महतां धनम्।” मान ही महापुरुषका धन है। वे अपने मानधनकी रक्षा अपने प्राणपणसे भी करते हैं। ये स्वाभिमा- नके साथ अपने न्यायागत धनसे सन्तुष्ट रहकर अपने मानधनकी रक्षा करके निर्धन जीवन बितानेको सौभाग्य मानते और इसमें स्वाभिमान अनुभव करते हैं ।

पाठान्तर— अवमानागतमैश्वर्य .......।

(एक प्रधानदोष समस्त गुणनाशक)

**बहूनपि गुणानेको दोषो ग्रसते ॥१६१॥**

 **मनुष्यका एक भी दोष बहुत से गुणोंको दोष बनाडालता हैं।**

 विवरण— एक दोष दूसरे गुणोंको छुडवा देता है। मनुष्य में एक भी दोष होना सिद्ध कर रहा है कि दूसरे गुण गुणका दिखावा ही दिखावा हैं। वे गुण उस दोष जैसे ही अनिष्टकारी हैं। गुणदोषोंका वध्यघातकभाव होने से दोनोंका एकत्रावस्थान असंभव है। यों भी कह सकते हैं कि जिसमें एक भी दोष है उसमें कोई भी गुण नहीं है। गुण, दोष दोनोंका ही यह स्वभाव है कि ये यूथभ्रष्ट होकर नहीं रहते। इसलिये दोषका संपूर्ण बहिष्कार करके रखने में ही मानवका कल्याण या निर्दोषता संभव है। किसी कविके शब्दों में ‘एको हि दोषो गुणराशिनाशी।’ एक भी दोष मनुष्य की गुणराशिको नाश करडालता है। यदि किसी शासक या राजकर्मचारी मेंराजशक्ति के दबाव से धन बटोरनेकी प्रवृत्ति है तो उसके अन्य समस्त गुण नपुंसक होते हैं।

 चाणक्य इस सूत्र में समाजको दीनावस्थाकी ओर संकेत करके देश में से बड़े प्रयत्नसे ऋजुओं को ढूंढ इंढकर राज्यसंस्था में रखनेकी प्रेरणा दे रहे हैं ।

ऋजुपुरुषोंको ही राज्य संस्था में रखनेका राष्ट्रपर ऐसा मनोवैज्ञानिक दबाव पडता है कि सारा राष्ट्र भलाईकी ओर प्रवाहित होजाता है और राष्ट्र में सतयुग अविराजता। ऋजुस्वभाववाले अर्थात् निष्कपट फर्तव्य पालनेवाले लोग समाजके भूषण और सौभाग्य होते हैं ।

पाठान्तर— बहूनपि गुणानेको दोषो ग्रसते ।

(महत्वपूर्ण काम अपने ही भरोसेपर)

**महात्मना परेण साहसं न कर्तव्यम् ॥१६२॥**

** सत्यनिष्ट वर्धिष्णु महात्मा लोग दुष्कर दीखनेवाली सत्य रक्षा दूसरे साथियों के भरोसे न करके अपने ही भरोसेपर करें।**

** **विवरण— बडे बनने के इच्छुक लोग दूसरोंके भरोसेपर साहस न कर बैठा करें। परनिर्भरशील होना महत्व नहीं दिला सकता। साहस सदा अपने ही भरोसेपर करना चाहिये।

 सत्यनिष्ठ महात्मा लोग दुष्कर दीखनेवाली सत्यरक्षा दूसरे साथियों के भरोसेसे न करें। सत्यनिष्ठ। स्वयं ही विश्वविजयीपन है। सत्यनिष्ठका सत्य स्वयं ही उसकी पूर्णता है। उसमें ऐसी कोई न्यूनता नहीं है कि जो साथियोंके सहयोगसे पूरी होनेवाली हों। सत्यकी मिठास में इतनी शक्ति है कि वह सत्यनिष्ठको सत्यरक्षा के संबन्धर्मे परनिरपेक्ष बनाकर उसे संग्रामक्षेत्र में अकेला ही लेजाकर खड। करदेती है और उसके मन में चिन्ताको स्थान नहीं लेने देती कि मेरे साथ कोई चल रहा है या नहीं ?

**एकोऽहमसहायोऽहं कृशोऽहमपरिच्छदः।  
स्वप्नेप्येवंविधा चिन्ता मृगेन्द्रस्य न जायते ॥**

 मृगेन्द्रको, मैं अकेला हूं, मेरा कोई साथी नहीं है मैं, कृश और सामग्रीहीनहूँइस प्रकारकी चिन्ता सपने में भी नहीं होती। सत्यके पीछे चलना, सत्य उद्देश्य रखना, यही सत्यनिष्ठकी अभ्रान्त अनन्तशक्तिमत्ता है।
सत्यनिष्ठकाहीन न तो कोई नेता होता है और न कोई अनुयायी। जब कभी

सत्यनिष्ठोंके समूह एकत्रित होजाते हैं तब वहां भी कोई किसीका नेताया अनुयायी नहीं होता। कहीं भी एकत्रित होनेवाले सबके सब सत्य निष्ठ सत्यके ही नेतृत्व में अटूट संघ बनाकर रहते हैं।

पाठान्तर— महता साहसं न परेण कर्तव्यम् ।

 अधिक शक्तिशाली शत्रुके साथ संग्राम के अवसरपर साइस (अर्थात् निर्बुद्धिता) न करे ।

 दुष्ट शत्रु अपनी भौतिक शक्ति के घमंड में भाकर ही सत्यनिष्ठ धार्मिक पर आक्रमण करता है। सत्यनिष्ठ धार्मिकके लिये केवल भौतिक शक्तिका भरोसा करना निर्बुद्धिता है। उसे उस समय उपायान्तरों से काम लेकर आत्मरक्षा करनी चाहिये । उसके पास विश्वविजयिनी बुद्धिशक्ति स्वभाव से रहती है । उसे कौशलसे ही शत्रुविजय करना चाहिये । शत्रुदमनके लिये जिस समय जिस अस्त्रका प्रयोग करना उचित होता है वही उसका सत्यनिष्ठारूपी रणकौशल होजाता है ।

(विषम परिस्थिति में भी चरित्ररक्षा कर्तव्य)

**कदाचिदपि चरित्रं न लंघयेत् ॥१६३॥**

 **मनुष्य काम, क्रोध आदि विकारोंकी आधीनता स्वीकार करके अपने चरित्र ( स्वभाव-स्वधर्म-मानवीय कर्तव्य) के विपरीत कोई ऐसा काम न कर बैठे कि वह जीवनभर हृदय में चुभनेवाला कांटा बन जाय ।**

 विवरण— मनुष्य अपनी सुशीलता, सज्जनता और चरित्रको न त्यागे । सज्जनता, सुशीलता, सच्चारित्र्य इस अपार संसारसागर में तैरनेवाले मानवके निष्कपट साथी माता, पिता, बन्धु, बान्धव और सर्वस्व हैं। अपने चरित्रकी रक्षा मानवका सबसे महत्वपूर्ण काम है। वृद्दोने कहा है– ‘सर्वदा सर्वयत्नेन चरित्रमनुपालयेत् मनुष्य अपना समस्त प्रयत्न करके अपने चरित्रकी रक्षा करे। “शीलेन सर्व जगत्” शील एक ऐसा दिव्य साधन

है कि इससे समस्त संसारपर वशीकार प्राप्त होजाता है। चरित्रलंघन से संसारमेंसे मनुष्यका विश्वास उठ जाता है \। संसार में सच्चरित्रको ही आदर मिलता है।

**क्षुधात न तृणं चरति सिंहः ॥१६४॥**

 **जैसे सिंह बुभुक्षासे व्याकुल होनेपर भी अपना मांसाशी स्वभाव त्यागकर तृणभोजी नहीं बनजाता इसी प्रकार जीवनमें चरित्रकी बहुमूल्यताको समझनेवाले लोग मनुष्यको बिलोडालनेवाली उत्तेजना और विपत्तिके अवसरोंपर भी अपने सत्यको नहीं त्यागते और सच्चरित्रता तथा तेजस्विताको तिलांजलि नहीं बैठते ।**

  विवरण— वे मन्थनकारी होकर पथभ्रष्ट बनाडालनेवाले अवसरोंपर भी धीरजसे अपनी सत्यनिष्ठा तथा उज्ज्वल चरित्रको समुज्ज्वल रखते हैं। “सम्पत्तौ च विपत्तौ च महतामेकरूपता” बडे लोग क्या अच्छे और क्या बुरे दोनों दिनों में अपना चरित्र एकसा उदार बनाये रखते हैं ।

पाठान्तर— न सुधार्तोऽपि सिंहस्तृणं चरति ।

(विश्वासपात्र रहना प्राणरक्षासे अधिक मूल्यवान्)

**प्राणादपि प्रत्ययो रक्षितव्यः ॥ १६५ ॥**

 **मनुष्य अपने प्राणोंको संकट में डालकर भी ऋजुओंके साथ ऋजुतारूपी अपनी विश्वासपात्रताकी तथा राष्ट्र के साथ अपनी नागरिकतारूपी विश्वासपात्रता की रक्षाको अपने जीवन में मुख्य स्थान देकर रखे !**

 सूत्र में अपि शब्द अवश्य अर्थ में व्यवहृत हुआ है

(पिशुनकी दानि)

**पिशुनः श्रोता पुत्रदारैरपि त्यज्यते ॥१६६॥**

 **सुनी हुई गुप्त बातोंके आधारपर लोगोंमें झगडे लगानेवाले विश्वासघातोको उसके पारिवारिक तक त्याग देते हैं ।**

 विवरण— यदि वे उसे न त्यागें तो उसके कारण उनपर भी विप त्तियां आखडी होती हैं। पैशुन्य एक प्रकारका मानसिक पाप अर्थात् भोछापन है।

(उपयोगी बात नगण्यकी भी सुनो)

**बालाद्ध्यर्थजातं शृणुयात् ॥१६७॥**

 **उपयोगी बातें नगण्य व्यक्तियों से भी सुन लेनी चाहिये ।**

 विवरण— बालादपि सुभाषितम्-हितकारी वाणी बालकों तक से अवश्य सुननी चाहिये ।

**युक्तमुक्तं तु गृह्णीयात् बालादपि विचक्षणः।  
स्वैरविषयं वस्तु किन दीपः प्रकाशयत् ॥**

 बुद्धिमान् मनुष्य उचित बात बालकोंसे भी सीखे। जहां सूर्यका प्रकाश नहीं पहुंचता क्या वहां दीपकका प्रकाश लाभकारी नहीं होता ?

**ननु वक्तृविशेषनिःस्पृहा गुणगृह्या वचने विपश्चितः । भारवि**

 गुणैकपक्षपाती विद्वान् लोग बातके संबन्ध में वक्तांके व्यक्तित्व के विषय में निःस्पृह होते हैं । वे वक्तव्य विषयके सत्य होने मात्र से उसे श्रद्धा के साथ स्वीकार करते हैं ।

(सत्य अश्रद्धालसे मत कहो)

**सत्यमध्यश्रद्धेयं न वदेत् ॥१६८॥**

 **बात सत्य होने पर भी यदि किसी अयोग्य सत्यद्रोही श्रोताको अश्रद्धेय, कर्णकटु लगे तो उससे मत कहो और सत्यका अपमान मत करवाओ।**

 विवरण— सत्यके अश्रद्धालुको सत्यसे लाभ पहुंचानेकी भ्रान्ति करना उससे झगडा मोललेना है। यदि तुम्हारा विवक्षित सत्य तुम्हारे श्रोताको श्रद्धा न पासके या उसे अनावश्यक लगे तो उससे मत कहो । मनुष्य

अपात्रके समक्ष सत्यका प्रचार कभी न करे। सत्य सुपात्र या सत्यप्रेमियों की दृष्टि में ही श्रद्धा पाता है। सत्य सुपात्रकी दृष्टि में कभी अश्रद्धेय नहीं होता । श्रद्धालुसे सत्य कहने में ही सत्यकी उपयोगिता है। अश्रद्धालुसे सत्य कहना भैंसके सामने बीन बजाना है। अनावश्यक सत्यवचन वक्ताकी विचारशून्यता होनेसे व्यर्थ भाषण होजाता है। मिथ्या अनावश्यक होना ही व्यर्थ बातको व्यर्थताका स्वरूप है। औचित्य अनौचित्यसे वचनकी सत्यासत्यताका निर्णय किया जाता है। अदेश अकाल तथा अपात्र में प्रयुक्त सत्य वचन भी असत्य वचन जितना ही अनिष्टकारी होकर असत्य बन जाता है। सत्य या असत्य, बातों या शब्दों में सीमित न होकर उद्देश्य में सीमित रहता है। उद्देश्य से ही सत्यासत्यको जाना जासकता है

(सत्यकी अश्रद्धेयता अनिवार्य)

(अधिक सूत्र) **नाग्निमिच्छता धूमस्त्यज्यते** ।

 **जैसे धूम और अग्निका नित्यसाहचर्य होनेसे अग्निसंग्रहार्थी लोगोंसे धूमसे नहीं बचा जासकता, इसी प्रकार सत्य और अश्रद्धेयताका नित्यसाथ होनेसे सत्यकी रक्षा करने के इच्छुक उसे अश्रद्धेयता दोषसे मुक्त नहीं करसकते ।**

 विवरण— उन्हें सत्यकी अश्रद्धेयताका ध्यान रखकर उसे बचा बचा कर सत्यकी प्रतिपालना करनी पड़ती है। सत्य के साथ अश्रद्धेयता तथा अमान्यता नियमसे लगी रहती है । साधारण लोग सत्यको अव्यवहार्य आदर्श कहकर उससे बच जाते हैं। सत्यका यह अनादिकालीन दूषण है कि वह सर्वसाधारणको अपने लिये हानिकारक और प्रतिकूल लगता है। सत्यके इस दूषणको हटानेका एकमात्र यही उपाय है जो ऊपरवाले सूत्र में वर्णित हुआ। है कि अनधिकारीसे सच्ची बात न कही जाय। योग्यदेश, योग्यकाल तथा योग्यपात्र से बात कहने में ही बात कहनेकी सार्थकता है

 सत्य भी हो और श्रद्धेय अर्थात् प्रिय भी हो यह संभव नहीं है। जब तक सत्य मनके अपनाये किसी असत्य अर्थात् मोहात्मक विचारपर घातक

चोट नहीं करता तब तक वह सत्य ही नहीं होता। वह सत्य क्या हुआ जो अपराधी मनपर शल्यक्रिया न करे और अपराधी श्रोताको सहसा सझ होजाय \। सत्यकी इस कर्णकटुता और अग्राह्यताको बचानेका एकमात्र उपाय यही है कि मनुष्य सत्यका बखान जिस किसीके सामने न करके उसे केवल सत्यप्रेमी श्रद्धालुसे कहे।

 लत्यके साथ जैसे अश्रद्धेयताका दूषण लगा है इसी प्रकार उसके साथ कटुता और तंजस्विता नामके दो ऐसे कठोर स्वभाव संयुक्त हैं जो सत्यको पातित्यप्रेमी सर्वसाधारणका प्रिय नहीं बनने देते। सत्यप्रेमीको सत्यकेसाथ उसकी तेजस्विता और कटुता भी विवश होकर अपनानी पडती है। सत्य असत्यप्रेमियों को अवश्य ही कटु और भग्राह्य लगता है असत्यप्रेमीकी भूलों या भ्रान्त धारणाओंपर मर्मभेदी घातक प्रहार करनेवाला होने से सदा ही उसके अप्रेम और अस्वीकृतिका भाजन बना रहता है । सत्यप्रेमी कुछ थोडेसे लोग ही उसकी तेजस्विता और कटुताको सहार सकते हैं। इसी कारण कहा जाता है कि ‘अप्रियस्य च पथ्यस्य वक्ता श्रोता च दुर्लभः।’ कटु सत्यके श्रोता और वक्ता दोनों ही दुर्लभ होते हैं। ऐसे दी लोग सत्य सुनने और सुनाने के यथार्थ अधिकारी होते हैं। सत्यको कडुवा माननेवाले लोग सत्यके अनधिकारी हैं ।

(या आदर करना सीखो)

**नाल्पदोषाद बहुगुणास्त्यज्यन्ते ॥१६९॥**

 **किसीके साधरण दोष देखकर उसके महत्वपूर्ण गुणोंको अस्वीकार नहीं करना चाहिये।**

 विवरण— किसीमें कुछ साधारण दोष दीखें तो उसके अनेक महत्वपूर्ण गुणोंकी उपेक्षा न करनी चाहिये । यदि सच्चे गुणी मनुष्यका कोई व्यवहार दूषित लगता हो या न रुचता हो तो यह निश्चय है कि यह गुणीके चरित्रको न समझनेका दोष है । जब उसपर शान्त कालमें निर-

पेक्ष विचार होगा तो स्पष्ट समझ में आ जायेगा कि वास्तव में उसका दोष नहीं है। किन्तु वह उस गुणीकी देशकालपात्रानुसारिणी व्यवहार कुशलता ही है। ऊपर कह चुके हैं कि दोष और गुण दोनों ही यूथचारी हैं। ये यूथभ्रष्ट होकर नहीं रहते। जहां एक गुण होता है, वहां सभी गुण आइकट्ठे होते हैं।

(विद्वान् भी निन्दकोंके लाञ्छनोंसे नहीं बचते)

**विपश्चित्स्वपि सुलभा दोषाः ॥१७०॥**

** स्थूल ढांप्टस ज्ञानांक व्यवहारोंमें भी दोष निकालना सहज हैं।**

 विवरण— गुणदोषका विचार आपात दृष्टि से करनेकी वस्तु नहीं हैं। कार्याकार्यविवेक के द्वारा गहराई में जाकर विचार करनेसे ही सच्चे गुण दोषोंका परिज्ञान हो सकता है। सूत्र यह कहना चाहता है कि ज्ञानको दोषी सिद्ध करके स्वयं दोषी और अविचारशील बननेकी भूल न करनी चाहिये। इस वाक्यका उद्देश्य किसीके दोषोंका समर्थन करना नहीं है। किन्तु दोषारोपण द्वारा दोषसमर्थन करने की प्रवृत्तिको निन्दित करना है ।

 अथवा— विस्मृति, व्यप्रता, तात्कालिक शीघ्रता, अनभिज्ञता, तथा शारीरिक असमर्थता आदि कारणोंसे ज्ञानी के व्यवहार में भी दोष दिखाई देसकते हैं। इस प्रकार के दोष, दोषों (अर्थात् अक्षम्य अपराधों की श्रेणी में नहीं आते। दोष तो वही है जो मनुष्यकी दोषी भावनासे होता है। विद्वानोंकी निर्दोषता तो उनके मन में रहती है। विद्वान् वही है जो मानस या मावनाश्रित दोष कभी नहीं करता। शरीर, इन्द्रिय तथा मनकी विकृति दोष कहाती है। इन तीनों में अयथार्थता, अनभिज्ञता तथा अनृतका समावेश होसकता है। रोग असामर्थ्य आदि शारीरिक दोष हैं । उनसे भी कुछ भूल हो सकती है। अन्धता, बधिरता आदि इन्द्रियदोष हैं। ये भी भूलका कारण बन सकते हैं। दूरता आदि विषयदोष हैं। इनके कारण भी भूलें होती हैं । अनभिज्ञता, अनवधानता, क्रोध, असूया, ईर्ष्या, लोभ, मोह आदि मानस दोष हैं। मानस दोष दो प्रकार के होते हैं। कुछ तो

अनभिज्ञता, व्यग्रता, अनवधानता दिसे जन्य होते हैं, कुछ ईर्ष्या, लोभ, मोह आदिसे बुद्धिपूर्वक आचरित होते हैं। अक्षम्य अपराध करानेवाले ये हो दोष होते हैं। विद्वानों में इन बुद्धिपूर्वक आचरित अक्षम्य अपराधोंके करानेवाले दोषोंका होना असंभव है। इस दृष्टि से जहां कहीं ये अक्षम्य अपराध करानेवाले दोष दृष्टिगोचर हों वहीं दोषयुक्त लोगोंको अविद्वान तथा समाजके शत्रु समझना चाहिये ।

 इस प्रसंगमें भूल विषयक विश्वव्यापी किंवदन्तीपर विचार करना अप्रा संगिक न होगा— “भूल मनुष्यसे हो ही जाती है” यह एक अविचारित भावना संसारभर प्रचार पाये हुए है। भूल दो प्रकारकी होती हैं एक दैहिक दूसरी मानसिक जहांतक वैदिक या ऐन्द्रियिक भूलोंका संबंध है वहां तक तो यह बात स्वीकार की जासकती है। परन्तु जहां इस वाक्यक मानवकी मानस भूलोंसे संबन्ध है, वहां यह वाक्य अत्यन्त भ्रामक तथा असत्यका प्रचारक है । वह मनुष्य मनुष्य हो नहीं जो अपनी भावनाको विकृत (बुरी) दोलेने देता है । भावना कभी भी अबुद्धिपूर्वक (भूल से बुरी नहीं होती। इन सब दृष्टियोंसे ऐसे वाक्योंका बहिष्कार होना चाहिये। ऐसे दाक्योंसे मनुष्य अपनी भूलोंका समर्थन करते पाये जाते हैं। ऐसे निर्बल वाक्य भूलोंके समर्थन में ही काम आते हैं। मानवके चरित्रनिमागर्ने इन वाक्योंका बड़ा ही दूषित स्थान है ।

(विद्वानकी निन्दा निन्दकका अपराध)

**नास्ति रत्नमखण्डितम् ॥१७९॥**

 **जैसे प्रत्येक रत्नमें मलिनता, वक्रता, विषमता आदि कोई न कोई त्रुटि निकाली जा सकती है, जैसे सर्वजात्युत्कृष्ट मणि भी सर्वथा निर्दोष नहीं होतीं इसी प्रकार विद्वानोंकी भी शारीरिक पेन्द्रियिक भूलें पकड़ी जासकती हैं ।**

 विवरण— जैसेरत्नका दोष निकालकर अर्थात् उसे उस दोपसे अलिप्स करके ही उसकी अकृत्रिमता प्रतिष्ठित होती है, जैसे पहले इनमें कृत्रिमताका आरोप करके, पीछेसे उसका अपवाद करके उसे अकृत्रिम सिद्ध

किया जाता है, इसी प्रकार सच्चे विद्वानोंपर किया दोषारोपण अन्त में उन्हें निर्दोष घोषित करनेवाला बनजाता है।

 जैसे कोई भी रत्नअखण्डित नहीं रहपाता, जैसे उसे कोई न कोई खण्डित करनेवाला मिल ही जाता है इसी प्रकार धार्मिक श्रेष्ठ विद्वानोंको भी कोई न कोई निन्दक मिल ही जाता है। जैसे खण्डित होना रत्नापराध नहीं है इसी प्रकार धार्मिक विद्वानका अधार्मिक अविद्वानोंसे निन्दा पाजाना विद्वानका अपराध नहीं है किन्तु जिन्दुकका ही द्वेष या अज्ञान है।

(विश्वासके सदा अयोग्य)

**मर्यादातीतं न कदाचिदपि विश्वसेत् ॥१७२॥**

** सामाजिक नियमोंके उल्लंघक, विवेकका शासन न माननेवाले निर्मर्यादिका कभी विश्वास न करो ।**

पाठान्तर— मर्यादाभेदकं................।

(अविश्वासको विश्वासपात्र बनाना अकर्तव्य)

**अपिये कृतं प्रियमपि द्वेध्यं भवति ॥१७३॥**

 **शत्रुके मीठे दीखनेवाले बर्ताव (उपकार दीखनेवाली क्रिया) को पयोमुख विपकुम्भके समान द्वेष ही मानना चाहिये।**

 विवरण— आजका शत्रु सदा के लिये शत्रु है। इसलिये शत्रुके मीठे बर्तावके धोखे में नहीं आजाना चाहिये। शत्रुका आलिंगन भी पेटमें छुरा ओंकनेवाला होता है। इस बातका ध्यान रखकर शत्रुपक्षकी ओरसे आनेवाले मित्रताके प्रस्तावको भी प्रतिको चरितार्थ करनेका अस्त्रमात्र समझकर उसका ऐसा उचित उत्तर देना चाहिये जिससे शत्रुकी दुरभिसन्धि ज्यर्थ होजाय।

पाठान्तर— अप्रियेण कृतं................।  
शत्रुका किया मिष्ट बर्ताव भी द्वेष ही माना जाता है।

(कपटपूर्ण नम्रताका विश्वास मत करो)

**नमन्त्यपि तुलाकोटिः कूपोदकक्षयं करोति ॥१७४॥**

 **जैसे सिर झुकाकर नम्रतापूर्वक कूपमें घुसनेवाली ढोकली उसका पानी रिता देती है, इसीप्रकार स्वार्थी लोगोंको दिखावटी शिष्टाचारयुक्त भाषण करता देखकर उन्हें लूटनेके ही लिये आनेवाले प्रच्छन्न लुटेरे मानकर उनके मायाजालसे बचना चाहिये ।**

 विवरण— जैसे चोरका ओढा रामनामी दुपट्टा भी चोरी हीका साधन होता है, इसीप्रकार दुष्टोंकी नम्रता और उनके गुण दुष्टताके ही साधन या अंग होते हैं। शत्रुओं या दुष्टोंकी नम्रता विश्वास करने योग्य नहीं होती। उनसे सदा ही सावधान रहना चाहिये।

पाठान्तर— नमत्यपि तुलाकोटिः कृपस्योदकक्षयं करोति ।

(सनुरुषों के निर्णयक विरुद्ध चलना अकर्तव्य)

**सत मतं नातिक्रामेत् ॥१७५ ॥**

 **अनुभवी सत्पुरुषोंक सिद्धान्तक विरुद्ध आचरण न करे ।**

** **विवरण— मनुष्यका अपना विवेक हो उसकी कर्तव्याकर्तव्यकी समस्याका अन्तिम समाधान करनेवाली वस्तु है। मनुष्य बड़े से बड़े अनुभवी विद्वानोंकी बातको केवल उस अवस्था में मानता है जब वह बात उसके विवेकको स्वीकृत होजाती है। यदि उसका विवेक उसे स्वीकार न करे तो वह किसीकी भी बात माननेको प्रस्तुत नहीं होता। सबका अनुभव साक्षी है कि बात अपने मन या विवेकके अनुकूल होनेपर ही मन्तव्य कोटिमें आती है। मनुष्य दूसरे व्यक्तिका अनुसरण करता दीखनेपर भी वास्तव अपना ही अनुसरण करता है। विवेक ही मानवहृदय में सच्चे मार्गदर्शक सत्पुरुषका रूप लेकर रह रहा है। विवेकी होना ही इस बातका कारण है कि संसारभरके सत्पुरुषोंके कर्तव्यनिर्णय एक दूसरेके अविरोधी तथा अभिन्न होते हैं ।

 कर्तव्याकर्तव्यकी समस्या सब किसीके पास नहीं होती। वह केवल विवेकियोंके सम्मुख उपस्थित होती है। अविवेकियोंके सम्मुख कर्तव्या कर्तव्य नामका कोई प्रश्न ही उपस्थित नहीं होता। अविवेकीके मनमें तो केवल यह प्रश्न उपस्थित होता रहता है कि स्वार्थमूलक परस्वापहरण नामका आचरण किस रीतिसे सफल हो सकता है ? वह इस दृष्टि से कभी भी नहीं विचारता कि मुझे परस्वापहरण करना चाहिये या नहीं ? स्पष्ट बात यह है कि उसके मनमें विवेकसापेक्ष प्रश्न कभी उपस्थित ही नहीं होता। जब कोई विवेकी किसी दूसरे विवेकीसे किसी कर्तव्यनिर्णय में सम्मति लेने जाता है तब वह किसी आचरणके विवेकानुमोदित होनेका समाधान पहले स्वयं करके पीछेसे किसी दूसरे विवेकीके समर्थनकी आवश्यकता अनुभव करता है। ऐसे अवसरपर उसे जो अपने जैसे सुविचार रखनेवाले अनुभवी सत्पुरुषका समर्थन प्राप्त होजाता है यह समर्थन उसके हृदयकी ही प्रतिध्वनि होता है और इसीलिये अनिवार्य रूप से प्राह्य भी होजाता है।

 यह सूत्र अविवेकियोंको सत्पुरुषोंके मन्तव्यका अनुसरण करनेकी प्रेरणा देने के लिये नहीं है, किन्तु अनुभव न रखनेवाले परन्तु सद्बुद्धि–सपक्ष लोगोंको अनुभवी विद्वानोंकी सम्मतिके अनुसार आचरण करने की प्रेरणा देते हुए यह कहना चाहता है, कि विवेकी लोग अपनी जैसी सुरुचि रखनेवालेविवेकियोंसेही सम्मति लें। वे अविवेकियोंसे सम्मति लेनेकी भ्रान्ति न करें।

 अनुभवी सत्परुषोंके कथनकी अवहेलना कल्याण नहीं है। प्रमाद या भविवेकके कारण विद्या तथा प्रज्ञाके पारदर्शी संसारकी वस्तुस्थिति पहुंचान चुकनेवाले साक्षात् कृतधर्मा लोगोंकी सम्मतिकी अवहेलना करना विनाश तथा दुःख बुलाना है। मनुष्यको सत्पुरुपोंके व्यावहारिक अनुभवसे लाभ उठाना चाहिये और आग्रह के साथ उनका अनुसरण करना चाहिये।

(अनुभवीके सत्संग से लाभ)

**गुणवदाश्रयान्निर्गुणोऽपि गुणी भवति ॥१७६॥**

 **निर्गुण दीखनेवाला भी गुणवान्के संसर्ग में रहता रहता गुणी होजाता है ।**

 विवरण— विवेकीके अनुभवहीन होनेपर भी यदि वह अनुभवी लोगोंके संसर्ग में रहे, तो अनुभवी बनजाता है ।

 विद्वत्ता, शूरता, महत्ता, चिन्ताशीलता आदि मानवोचित गुण हैं। इन गुणों से संपन्न गुणीके संपर्क में रहनेवाला गुणप्रेमी व्यक्ति उसके वातावरणका अंग बनकर रहता रहता, उसे अपने आपको सुधारने के लिये सौपकर, उसे अपनी भूलोंपर रोकनेटोकनेका अबाध अधिकार देकर उसी जैसा गुणी, चतुर, व्यवहारकुशल तथा विचारक बनजाता है ।

 राजनीतिमें सन्धिविग्रह, यान, आसन, संश्रय तथा द्वैधीभाव गुण कहाते है +[^1] विग्रह (लडाई) यान (शत्रुपर आक्रमण करनेकी कुशलता) आसन (आक्रमणके विरुद्ध आत्मरक्षाकी चतुराई ) संश्रय (अवलम्बन) द्वैधीभाव (भावगोपन) शत्रुको सेदकी नीतिले सहायकहीन बनाकर निर्बल करना ।")। इन गुणोंसे परिचित राजनीतिज्ञों के साथ रहनेसे राजनीतिसे अपरिचित निर्गुण व्यक्ति भी इनका उचित प्रयोग करना जानजाता है। गुणसंग्रहार्थी व्यक्ति गुणीके संपर्क में भाजानेपर निर्गुण नहीं रहसकता।

[^1]: " संधि (समझौता

पाठान्तर— गुणवन्तमाश्रित्य.......।  
गुणवान्का आश्रय करके निर्गुण भी गुणी होजाता है।

**क्षीराश्रितं जलं क्षीरमेव भवति ॥१७७॥**

 **जैसे दुग्धाश्रित जल भी दुग्ध ही होजाता है इसीप्रकार गुणीके हाथों में आत्मसमर्पणका सम्बन्ध जोडनेवाला गुणप्रेमी व्यक्ति स्वयं उस जैसा गुणी घनजाता है ।**

** **विवरण— गुणप्रेमी ही स्वभावसे गणीके संगका अधिकारी तथा अन्वेषी होता है। गुणी व्यक्ति के नित्यसंसर्ग में रहते रहनेसे मनमें उसके गुणका बार-बार भारोप होने लगता है इसलिये वह काल पाकर उसीके समान गुणी तथा प्रधान पुरुष बनजाता है ।

पाठान्तर— क्षीराश्रितमुदकं.......।

**मृत्पिण्डोऽपि पाटलिगन्धमुत्पादयति ॥१७८॥**

 **जैसे गन्ध–ग्रहण में समर्थ निर्गन्ध भी मृत्पिड सुगन्ध पुष्पके संपर्क में आकर उसका सुगन्ध ग्रहण करलेता है, इसीप्रकार स्वभावसे गुण–ग्रहणमें समर्थ निर्गुण अश भी मानव–हृदय सद्गुण संपन्न विद्वान् व्यक्ति के संपर्क में आकर उसके सद्गुणोंको ग्रहण करलेता और ज्ञान–संपन्न बनजाता**

 अथवा— जैसे निर्गन्ध मिट्टी भी अवसर मिलनेपर अपने भीतरसे सुगन्ध पुष्प उत्पन्न करदेती है, इसीप्रकार गुण दिखानेका अवसर मिलनेपर गुणी लोगोंके गुण छिपे नहीं रहते। मिट्टी सुगंधित कुसुमको अंकुरित करनेका अवसर आनेपर अपनी सुगन्धोत्पादक शक्ति प्रकट करती है। गुणियोंके गुण सच्चे गुणग्राहियों के संपर्क में आनेपर ही प्रकट होते हैं।

**रजतं कनकसंगात् कनकं भवति ॥१७९॥**

 **जैसे चांदी, सोनेके साथ मिश्रित होजानेसे (वह मिश्रित वस्तु) सोना ही बनजाती है। चांदी नहीं रहती ।**

 विवरण— जैसे सोनेके साथ मिलते ही उसके चांदीपनका अन्त हो जाता है, इसीप्रकार महत्वयुक्त मनुष्यसे संबद्ध होनेपर अनुभवहीन गुण ग्राही व्यक्ति गुणानुभव-संपन्न होजाता है।

पाठान्तर— रजतमपि कनकसंपर्कात् कनकमेव भवति ।

(दुष्टोंका नीच स्वभाव)

**उपकर्तर्यपक र्तुमिच्छत्यबुधः॥१८०॥**

 मन्दमति क्रूर अज्ञानी अपने बुद्धिदोष (अर्थात् हिताहित विवेकहनिता) से हितकर्ताको भी हानि पहुँचाकर अपना नीच स्वार्थ सिद्ध करनेसे विमुख नहीं होता।

 विवरण— अपकारस्वभाववाला मनुष्य उपकारका बदला अपकारसे ही दिया करता है। मनुष्य से अपना स्वभाव नहीं छूटता । इसलिये अज्ञा नियोंका हित करनेकी भ्रान्ति करनेवाले लोग उनके इस उपकारके बदलेमें

अकृतज्ञता अर्थात् शत्रुता करने के दूषित स्वभावसे पूर्ण परिचित रहकर, सावधान रहें । वे इस भ्रममें आकर प्रमाद न करें कि हम तो इनका उपकार कर रहे हैं इसलिये इनकी ओरसे अनिष्टकी कोई संभावना नहीं है, प्रत्युत इटकी संभावना है। हम उन्हें उपकारों के बदले में अपनाकर अपना बनालगं ।

(बुद्धिमानका कृतज्ञ स्वभाव)

(अधिक सूत्र) **तद्विपरीतो बुधः ॥**

 **ज्ञानी लोग उपकर्ता के भी अपकारक अशानियोंसे विपरीत आचरण करनेवाले होते हैं। उन्हें उपकर्ताका प्रत्युपकार किये बिना शान्ति नहीं पड़ती।**

** **विवरण— इसी प्रसंग में लंकाविजय में महत्वपूर्ण उपकारक श्री हनुमा नूजीके प्रति मर्यादापुरुषोत्तम श्रीरामचन्द्रका कृतज्ञतापूर्ण वक्तव्य सुवणों- क्षरों में अंकित करने योग्य है-

**मय्येव जीर्णतां यातु यत्त्वयोपकृतं हरे ।  
नरः प्रत्युपकारार्थी विपत्तिमभिकांक्षति ॥**

 हे हनुमान, लंकाविजय और सीताके प्रत्यावर्तन में आपने जो मेरा उपकार किया है आपका वह उपकार मेरे सिर खड़ा रहे। मैं चाहता हूँ मुझे सस उपकारका बदला कभी भी न देना पडे। बदल देना चाहनेवाले लोग मित्रको विपद्ग्रस्त देखना चाहते हैं। मिश्रको बदला विपत्ति में ही दिया जा सकता है।

(पापियोंकी निर्लज्जता)

**न पापकर्मणामाक्रोशभयम् ॥१८१॥**

 **पापियोंको निन्दाका भय नहीं हुआ करता ।**

 विवरण— पापी लोग कुछ सीमा तक अपनेको लोकनिन्दासे बचाते हैं, किन्तु जब लोकनिन्दाकी उपेक्षा करके प्रसिद्ध पापी बनजाने में अधिक लाभ देखते हैं, तब लोकनिन्दाका भय त्यागकर प्रसिद्ध पापी बनने में संकोच नहीं करते। उनकी प्रवृत्ति हीन होजाती है। पापीको निन्दाका भय तब ही होता है, जब उसे उस निन्दासे दण्डित भी होना पड जाता है।

पापी लोग दण्ड भय न रहनेपर निन्दाकी ओरसे पूरे निर्भय होजाते औरउसकी उपेक्षा करते हैं ।

 अधार्मिक राज्यों में बडे पापी तो दण्डदाता बनजाते हैं और छोटे पापी तथा कुशासन-विरोधी धर्मात्मा लोग दण्डभोक्ता बनजाते हैं। जहां संयोगवश पापी ही दण्डदाता बनजाते हैं वहां वे अपने पार्पोको दण्ड से बचा–बचा कर पाप करते रहने का अवसर पालेते हैं। इसप्रकारके राज्याधिकारी राष्ट्रीय पापी या राष्ट्रकंटक कहे जाते हैं। इन कंटकका संशोधन किये बिना राज्यकी जनताको शान्ति नहीं मिल सकती। ये लोग राज्याधिकारकी शक्ति से शक्तिमान होकर असंगठित जनमतको दबाकर अपने प्रभावसे राजकीय पापि योंका एक कृत्रिम जनमत (गुट) प्रस्तुत कर लेते हैं। दण्डाधिकारी पापियोंकी चाटुकारिता करके ही जीविकार्जन करनेवाले पापी लोग जनमतके ठेकेदार बनकर इन लोगोंकी पापी घटनाओं प्रकाश में न आने देनेवाली ढाल बनजाते हैं। ये लोग इनकी ढाल बनकर इनकी स्तुतियों, जयन्तियों और नारोंके आडंबरोंसे इन लोगोंको लोकनिन्दासे बचाये रखते हैं। पापी राज्याधिकारियोंकी यह पापलीला (पापचरित्र ) दूषित राज्यसंस्थाओं में ऊपरसे नीचे तक महामारीकी भाँति व्याप्त रहती है।

 इक्के–दुक्के, चोर–डाकू तो लोगोंकी दृष्टि से छिपाकर ही अपना पाप करते हैं। परन्तु पापी राज्याधिकारी लोग अपने हार्थोसे प्रजाका रक्त शोषण भी करते हैं और लंबे–चौडे वेतन–भत्ते आदियोंसे अपनी थैलियाँ भी भरते रहते हैं। इन लोगोंको राष्ट्रीय पाप करने से रोकना जनमतका ही उत्तरदा यित्व है। जब इन्हें रोकने टोकने तथा संयत रखनेवाला जनमत नहीं रहता, तब इन लोगका दुःसाहस बढ़ जाता और देश में करोंकी भरमार होती चली जाती है। नाना प्रकारकी लोकहितकारी लंबी–चौडी दिखावटी योजनायें बना–बनाकर अपना ढिंढोरा पीटकर गुप्त प्रकारोंसे अपनी जेब भरते रहना ही इन लोगोंका उद्देश्य होजाता है। जहाँ लोकमत सुपुप्त होता है वहाँके राज्याधिकारका निन्दासे न डरनेवाले पापियोंके हाथमें चला जाना अवश्यम्भावी होजाता है।

 लोकमत राजासे भी अधिक शक्तिमान होता है। लोकमत राजशक्तिका या तो निन्दक या प्रशंसक बनकर अपनी शक्तिका प्रदर्शन किया करता है। वह इसी रूप में राजासे भी अधिक शक्तिमान होता है। राजाकी शिष्टता या दुष्टताका पूर्ण परिचय राजशक्ति हाथ में आने पर ही मिलता है। शक्तिहीन व्यक्ति लोकमतके सामने निन्दित होनेके साथ ही राजदण्ड से दण्डित भी होजाते हैं। नागरिकोंमें राजदण्डके भय से पापसे बचकर दण्डसे बच्चे रहने की प्रवृत्ति स्वभाव से होती है। पापी नागरिक समाजकी शान्तिका हरण करने वाले तथा लोगोंके व्यक्तिगत शत्रु होते हैं। बोकमतकी प्रतिनिधि राजशक्ति ही उन्हें इस कर्मसे रोकती है। परन्तु ऐसे राज्याधिकारी समाजके सार्वज नाके शत्रु होते हैं, जो लोकमतकी उपेक्षा करके राजशक्तिको शान्ति स्थापनाके काम में न आने देकर, उसका समाजकी शान्ति–हरणमें दुरुपयोग करते है। “एकां लजां परित्यज्य त्रिलोकविजयी भवेत्” की लोकोक्ति के अनुसार लोकनिन्दाका भय न माननेवाले निर्लज्ज राज्याधिकारी इक्के–दुक्के चोर–डाकुमसे भी अधिक भयानक चोर–डाकू होते हैं। इन लोगों के दार्थों में आया राज्याधिकार लूटके ठेकेका रूप लेलेता है। ये लोग जब राजगहोपर बैठकर लोकमतको असावधान पाते हैं, अर्थात् जब यह देखते हैं कि हम लोग राज्याधिकारका दुरुपयोग करके भी तथा लोक में निन्दित होकर भी न केवल दण्डातीत रहसकते हैं, प्रत्युत लाभवान बने रहनेका अवसर भी पारहे हैं, तब ये समाजके शत्रु चोर–डाकुओंके रूप में निःशंक होकर आत्मप्रकाश कर बैठते हैं ।

 इस सूत्रका मुख्य उद्देश्य लोकनिन्दाका भय न माननेवाले पापी राज्याधिकारियोंको दण्ड देने की शक्ति रखनेवाले लोकमतको सावधान (सचेत) रखने के लिये समाजको सावधान करना है। राजशक्ति पापका दमन तब ही कर सकती है जब वह लोकमतका भय मानती हो अर्थात् जब वह स्वयं पाप न करनेवाली हो। जो राजशक्ति स्वयं पापी होती है वह पापदमन नहीं कर सकती। उसका पापको प्रोत्साहन देनेवाली होना अनिचार्य होजाता है।

 जिस समाज में पापियोंको खुलकर खेलनेका अवसर मिल जाता है और ग्रह–घाटी में स्वच्छाचारकी छूट मिलजाती है, जिस समाजके प्रहरी (पुलिस) तथा न्यायालय पापियोंके संबंध में उदासीनता या उपेक्षा धारण करते हैं, वहाँके राज्यके मुखिया लोगोंको भी पापी न मान लेनेका कोई कारण नहीं रहता। जब तक किसी देशका लोकमत पापी राज्याधिकारियों के विरुद्ध सुतीक्ष्ण दण्ड प्रयोग करनेवाला नहीं बनता, तब तक समाजकी शान्तिका अपहरण करनेवाले इकले दुकले पापियोंको भी पापोंसे रोककर नहीं रक्खा जा सकता। इसमें कोई सन्देह नहीं कि जिस देशके राज्याधिकारी पापी होते हैं वहां पापियोंका ही राज्य होता है। राज्याधिकारियोंका पापी होना और उन्हें पापी रहने देना किसी देशकी ऐसी दैन्यमयी अवस्था है कि समाजके लोग अकेले–अकेले बैठकर देशकी दुर्दशापर वन्ध्य चर्चामात्र करके अपना निकम्मापन सिद्ध किया करते हैं। ऐसे देश में संगठनशक्तिको जगाना ही इस सूत्रका प्रासंगिक अभिप्राय स्वीकृत होसकता है। इकले दुकले पापियोंको दण्डित करनेसे भी आवश्यक तो उन पापी राज्याधिकारियोंको दण्डित करना है जिनका पाप सहस्रगुण होकर प्रजाको अभिभूत कर लेता है। व्यक्तिगत पाप करनेवाले इक्के-दुक्के पापी लोग पापी राज्या धिकारियोंसे ही प्रोत्साहन पाते हैं। पापी राज्याधिकारियोंसे प्रोत्साहन पानेवालोंको पापसे रोकना, तब तक संभव नहीं होता, जब तब कि पहले पापी राज्याधिकारियोंको पूर्णतया दण्डित न कर दिया जाय :

पाठान्तर— न पापकर्मणां संक्रोशभयम् ।

(उत्साहके लाभ)

**उत्साहवतां शत्रयोऽपि वशीभवन्ति ॥१८२॥**

 ** दुर्दान्त शत्रु भी उत्साहवालोंके वश में आजाते हैं।**

 विवरण— उत्साह भौतिक शक्ति नहीं है। मनोबल ही उत्साह मनोबल भौतिक शक्तिपर निर्भर न रहकर सत्यनिष्ठा में ही रहता है। सत्यकी शक्ति से शक्तिमान व्यक्ति अजेय होता है। वह

सांसारिक भौतिक शक्तिकी उपेक्षा करता और शक्तिमान विजयी बना रहता है। उसके सम्मुख समग्र संसारकी भौतिक शक्तिको हार माननी पड़ जाती है। इसके विपरीत असत्यनिष्ठ व्यक्तिका दुर्बलहृदय होना अनि वार्य है। असत्यनिष्ठ व्यक्ति बडीसे बडी भौतिक शक्ति पाकर भी अपने से अधिक भौतिक शक्तिके सामने सिर झुकानेके लिये विवश होता है। दृढता सत्यनिष्ठ में ही होनी संभव है।

 आत्मशक्ति में विश्वासी वही हो सकता है जो अकेला ही समग्र विश्वके विरोधकी उपेक्षा करके विजयी बने रहने में समर्थ होता है। सत्यनिष्ठा से अलग आत्म-पौरुष नामकी कोई वस्तु नहीं है। जिसके पास सत्यनिष्ठा है वह अपने अभिलषित उच्चतम सिंहासनपर आरूढ है। उसके उत्साहका सच्चा रूप यही है कि भौतिक जगत् में उसके आसनको डुलानेकी शक्ति नहीं है। सत्यनिष्ठा, सच्चरित्र, इन्द्रियसंयम, कार्याकार्य विवेक, व्यवहार कुशलता ही राजसिंहासन की एकमात्र योग्यता और अधिष्ठात्री देवी है। क्योंकि समाजका प्रत्येक नागरिक राज्यशक्तिको संगठित रूप देनेवाला है, इसलिये पहले तो प्रत्येक नागरिकका स्वयं ही उस सत्यनिष्ठारूपी शक्ति से शक्तिमान होना अत्यावश्यक है। इसलिये जो भी कोई व्यक्ति राजा या राज्याधिकारीका निर्वाचन करें वह राज्याधिकारकी संपूर्ण योग्यताको पहले तो अपने में मूर्तिमान करके रखें। इसलिये रखे कि गुणी ही गुणीको पहचानकर उसका निर्वाचन कर सकता है। इसलिये समाजमें राज्याधि कारियोंका निर्वाचन करनेवाली शक्तिका जाग्रत रहना अत्यावश्यक है।

 शत्रु लोग पराभवके भयसे उत्साहीके वश में आने में ही अपना कल्याण समझने लगते हैं। दृढचित्त लोग शत्रुओंके वश में न आकर उन्हें ही अपने वश करके छोड़ते हैं। अपनी शक्तिर्मे महत्ता होनेपर ही दूसरोंपर वशीकरण प्राप्त होता है। इसलिये जो संसारपर वशीकार पाना चाहें वे अपने हृदय में उत्साह, अध्यवसाय तथा कार्यसाधनकी जननी सत्यनिष्ठाको सुप्रतिष्ठित करें। सत्यनिष्ठामै ही जन–कल्याण है, जनता जन कल्याणसे ही

सुदृढ रूपसे संगठित हो सकती है। जनता सुदृढ रूपसे संगठित होकर ही उत्साही राजाको बलवान बनाने में समर्थ होसकती है। जो राष्ट्र उन्नति करना चाहे उसे चाहिये कि वह अपने व्यक्तियों में उत्साह भर देने की योजना बनाये।

**प्रभवः खलु कोशदण्डयोः कृतपंचांगविनिर्णयो नयः।  
स विधेयपदेषु दक्षतां नियति लोक इवानुरुध्यते ॥  
अभिमानवतो मनस्विनः प्रियमुच्चैः पदमारुरुक्षतः।  
विनिपातनिवर्तनक्षमं मतमालम्बनमात्मपौरुषम् ॥**

(विक्रम ही राजधन)

**विक्रमधना राजानः ॥१८३॥**

  **ज्ञानदीप्त तेजस्विता ही राजाका धन है ।**

 विवरण— ज्ञानदीप्त तेजस्विता ही राजाके प्रजारंजनका अव्यर्थ साधनरूपी अक्षय धन है। राष्ट्र प्रबंधसंबंधी विचारोंकी प्रखरतारूपी प्रदीप्त ज्ञानसूर्य ही राजाका सच्चा तेज या विक्रम है। ज्ञानी राजा ही सच्चे ऐश्व र्य से सम्पन्न राजा है। अज्ञानी राजा प्रजाकी घृणाका पात्र होजाने के कारण राजसिंहासनारूढ दीखनेपर भी राज्यभ्रष्ट है। जैसे पैसा साधारण मनुष्यका भौतिक साधन समझा जाता है, इसी प्रकार सत्यरूपी विक्रम ही विजिगीषु राजाका धन है। सच्चा विजिगीषु राजा प्रजाके चित्तपर अपने सत्या प्रभाव डालकर उसके हृदयका सम्राट् बनजाता है। सच्चे विजिगीषका सत्यधनसे धनवान होना अनिवार्य है। सत्यद्दीन राजा प्रजाकी घृणाका पात्र तथा उसके प्रेमसे वंचित होकर अंत में राज्यसे भी च्युत होजाता है ।

(आलस्य से विनाश)

**नास्त्यलसस्यैहिका मुष्मिकम् ॥१८४॥**

** कार्य में अनुत्साही अकर्मण्य मन्दमति आलसीको वर्तमान तथा भविष्यत्कालीन सफलता नहीं मिलती।**

 विवरण— वर्तमानकी सफलता ही अतीतको भी सफल कर और भविष्यत्की सफलताको भी सुरक्षित कर देती है। जिसका वर्तमान सुरक्षित होता है उसके भूत भावी दोनोंका सफलतासे मंडित होना और रहना निश्चित है। तीनों कालों में एक-सा समुज्ज्वल रहनेवाला सत्य ही विक्रमी राजाकी राज्यश्री हैं ।

 निवसन्ति पराक्रमाश्रया न विषादन समं समृद्धयः ।  
 पराक्रम के आश्रय से रहनेवाली समृद्धियें भीरुता या विषादके साथ नहीं रहतीं ।

**निरुत्साहाद्वैवं पतति ॥१८५॥**

** उत्साह के बिना निश्चित सफलतायें भी हाथसे बाहर खड़ी रहजाती है ।**

 विवरण— इस संसारकी स्थिति हो ऐसी है कि सत्यनिष्ठको असत्य- विरोध के संग्राम-क्षेत्र में योद्धा के रूप में शस्त्रबद्ध होकर अविरत नियुक्त रहना पड़ता है। सत्यनिष्ठ व्यक्ति इस संग्रामको विपत् न समझकर उसका उत्साहके साथ सौभाग्यवृद्धि से स्वागत करता है। इसके विपरीत सत्यद्दीन व्यक्तिको असत्यसे संग्राम हो विपत्ति दोखती है। इसलिये असत्यविरोधको विपद् माननेवाला व्यक्ति अपनेको असत्यकी दासता में ही निरापद माना करता है। उत्साहद्दीनता असत्यकी ही दासता है। सत्यनिष्ठ उत्साहीके हृदय में विपदभोति नामकी कोई स्थिति नहीं होती।

 सत्य ही उत्साहका असमान्य उत्स है। सत्यके बिना कर्ममें दृढता या आत्मविश्वास होना संभव नहीं है। सत्यमें आरूढ रहनेका सन्तोष ही पुरु षार्थ या कर्मोत्साहका जनक होता है। उत्साहहीन अदृढ व्यक्ति पुरुषार्थ नहीं कर सकता । पुरुषार्थके बिना सहजसाध्य कमर्से भी अदृढता आजाती है और सफलताको असाध्य बना डालती है

**विपदोऽभिभवन्त्यविक्रमं रहयत्यापदुवेतमायतिः।  
नियता लघुता निरायतेरगरीयान्न पदं नृपश्रियः॥**

 विपत्ति विक्रमहीनको दुबालेती हैं। विपद्ग्रस्तका भावी विनष्ट होजाता है। निर्भविष्यका हल्का (ओछा) होजाना सुनिश्चित है। हल्का मानव राज्यश्री के योग्य नहीं रहता।

पाठान्तर— निरुत्साहो देवं परिशपति ॥

 उत्साहहीन व्यक्ति समस्त असफलताओं की जननी अपनी उत्साहद्दीन- ताको दोष न देकर देव या भाग्यको कोसा करता है ।

 अपुरुषार्थ या अनुत्साह ही उसका दोष है

(पुरुषार्थीका कर्तव्य)

**मत्सार्थीव (मत्स्यार्थिवज्) जलमुपयुज्यार्थं  
गृहणीयात ॥१८६॥**

 **जैसे मत्स्यार्थी जलमें घुसनेक संकट में पडकर ही अपना मछलीरूपी स्वार्थ पाता है इसी प्रकार पुरुषार्थी मानव उठे, संकट में कुदे, सफलतारूपी अपने दैवको विघ्नोंसे बचाबचाकर सुरक्षित करता चले और अपना काम बनाले।**

 विवरण— जो लोग सफलतारूपी देवको पाना चाहें, वे निको इटा–हटाकर अपना काम बनायें। विघ्न–वारणके बिना प्राप्ति असंभव है

पाठान्तर— मत्स्यवज्जलमुपयुज्यार्थं.......।

(विश्वासके अपात्र)

**अविश्वस्तेषु विश्वासो न कर्तव्यः ॥१८७॥**

 **अपरीक्षित या अपात्र लोगोका विश्वास कभी न करो !**

 विवरण— करोगे तो निश्चित रूप से हानि उठाओगे। कुपात्रसे सदाभय रहता है कि न जाने कब क्या कर बैठे : नीतिज्ञोंने कहा है-

**कुसौहृदे न विश्वासो कुदेशे न प्रजीव्यते ।  
कुराजाने भयं नित्यं, कुपात्रे सर्वदा भयम्॥**

मनुष्य दुष्ट मित्रका विश्वास तथा कुदेश में जीवनको सुरक्षाकी आशा न करे। कुराजा और कुपात्र से सदा ही भय बना रहता है।

**असाधुयोगा हि जयान्तराया, प्रमाथिनीनां विपदां पदानि ।**

 असत्संग विजयी जीवनका विघ्न तथा विनाशक विपत्तियोंका कारण होता है।

पाठान्तर—अविस्रब्धेषु विश्वासो न कर्तव्यः।

**विषं विषमेव सर्वकालम् ॥१८८॥**

 **जैसे विष सदा विष ही रहता है, कभी अमृत नहीं होता जैसे विष कभी अपना स्वभाव नहीं बदलता इसी प्रकार अवि श्वासीस्वभाववाला मनुष्य कभी विश्वास योग्य नहीं बना करता।**

(कार्यसिद्धि वैरीका सहयोग हानिकारक)

**अर्थसमादाने वैरिणां संग एव न कर्तव्यः ॥१८९॥**

 **कार्य संपादनमें शत्रुओं किसी प्रकारका संपर्क न करना चाहिये।**

पाठान्तर— अर्थसामान्य वैरिणां संसगों ने कर्तव्यः ।  
सामान्य प्रयोजनवाले काम वरियोंका संपर्क वचाना चाहिये ।

(अधिकसूत्र)

**आर्यार्थमेव नीचस्य संसर्गः॥**

** आर्य अर्थात् प्रभुक कार्यके लिये ही नीचोंके साथ संबंध किया जासकता हैं ।**

 विवरण— राज्यसंस्था में राजा ही प्रभुका स्थान लिये हुए है। परन्तु राजाका भी तो एक प्रभु है। समग्र राष्ट्र राजाका प्रभु है। राष्ट्र–कल्याण के लिये राजा तथा राज्यके अन्य सेवकोंका कभी न कभी नीचके साथ संबंध होना अनिवार्य होता है। उस विकट संबंध के समय भी प्रजा–हितको मुख्यता देकर उसे सुसंपन्न बनाये रखना ही सच्चे सेवकका ध्येय होता है। उस समय उसका कर्तव्य होता है कि उसके किसी कामसे नीचकी नीचताको भूलकर भी प्रोत्साहन न मिल जाय तथा राजकार्य में विघ्न उत्पन्न न होने

पाये। साधारण नियम यही है कि नीचोंके साथ किसी भी काम में संबंध रखना उचित नहीं है। “होयते हि मतिस्तात हीनैः सह समागमात् । छीन लोगों के साथ संबंध रखते रहने से बुद्धि उन्हीं जैसी हीन होजाती है।

(वैरी विश्वासका अपात्र)

**अर्थसिद्धी वैरिणं न विश्वसेत् ॥१९०॥**

 **उद्देश्य पूर्तिम वैरीका विश्वास मत करो।**

 विवरण— शत्रुपर विजय करना ही विजिगीपुका उद्देश्य होता है। यहीउद्देश्य विजिगीपुकी स्थितिको सार्वदिक संग्रामकी स्थिति बना देता है।उसका कर्तव्य हो जाता है कि शत्रुके धोके में न आनेके लिये सर्वदा सावधान रहे। उसे यह अविचलित रूप में समझ रखना चाहिये कि शत्रु कभी भी मित्र नहीं होसकता । यदि कभी शत्रुकी ओर से मित्रताका प्रस्ताव आये तो उसे सोचना चाहिये कि जो व्यक्ति एक दिन शत्रुताचरण करनेमें ही अपना स्वार्थ समझ रहा था, वह आज तुम्हारा मित्र क्यों बनने जा रहा है? उसे इस प्रस्तावके आते ही तुरंत समझ जाना चाहिये कि वह भाज मेरा मित्र बननेहें अपना निश्चित स्वार्थ देख रहा है। वह अपने स्वार्थ के दबाव से ही तो पहले शत्रु था और आज उसीके दबावसे मित्रताका प्रस्ताव कर रहा है। आज अपने स्वार्थके दबावसे मित्र बननेवाला वास्तव में आज भी शत्रु ही है। सच्चा मित्र तो वही होता है जो स्वार्थकी मलिनतासे अतीत रहकर हृदयके सत्यनिष्ठारूपी अमृतमय बन्धनमें आबद्ध होकर सुदृढ मित्रताके बन्धनको अपना लेता है। सच्चे ही सच्चोंके, ज्ञानी ही ज्ञानीके मित्र हो सकते हैं। मिथ्याचारी अज्ञानी ज्ञानीसे कभी प्रेम नहीं कर सकता। सत्य, असत्य या ज्ञानाज्ञान में परस्पर वध्य–घातक संबंध है। इन सब तथ्योंको कभी न भूलकर शत्रुकी दिखावटी मित्रताको शत्रुताका ही भावरणमात्र मानकर उसपर अविश्वास रखकर उसके षड्यंत्रको व्यर्थ करना ही विजिगी बुका विजय–कौशल है।

 शत्रुका विश्वास न करनेका अभिप्राय उससे यह कह देना नहीं है कि मैंतुम्हारा विश्वास नहीं करता किन्तु यही अभिप्राय है कि उसे धोके में रखसे

रहो। उसे मत जानने दो कि तुमने उसकी गुप्त शत्रुताको पहचान लिया। तुम उसे अंधेरे में रखते रहकर उसपर उचित समयपर आक्रमण करो तुम शत्रुको परास्त करने (अर्थात् उसके असत्यको पददलित करने) के लिये जिस किसी उपायका अवलंबन करोगे, उसकी दृष्टि में वह कपट, छल माया आदि होनेपर भी, तुम्हारी दृष्टि में वही असत्य-विशेषरूपी सत्यनिष्ठा होने के कारण, वह असत्यका दलन करनेवाली सत्यकी विजय ही होगी। विजिगीषुका ध्येय तो अपने आराध्य सत्यको ही विजयी बनाना है ।

(संबन्धका आधार)

**अर्थाधीन एव नियतसंबंधः ॥१९१॥**

 **लोगोंसे संबंध उद्देश्यक अनुसार होता है।**

 विवरण— उद्देश्य के ही अनुसार लोगों के साथ संबंधी स्थापना होती है। मित्रसे मित्रता तथा शत्रुसे शत्रुताका संबंध जुड़जाता है। उद्देश्य की एकतासे मित्रता तथा उद्देश्यकी भिन्नतासे शत्रुताका संबंध स्थापित होजाता हैं । प्रजोजन ही मानवकी परस्पर संयोजक रज्जु है। संसार में अहेतुक संबंध असंभव है। अलब्धका लाभ, लब्धकी रक्षा तथा रक्षितका वर्धन इन तीन भौतिक प्रयोजनोंसे ही लोगोंके संबंध जुड़ते हैं। अज्ञानी जगत् भौतिक स्वार्थीके पीछे भटकता है। ज्ञानी मनुष्य भौतिक स्वार्थीक पीछे न भटककर परमार्थ या वास्तविकताका हो अनुगमन करता है। ज्ञानी अज्ञानीके अर्थ तथा अनथोंके दृष्टिकोण एक दूसरेसे सर्वथा भिन्न प्रकारके होते हैं। ज्ञानीकी दृष्टि में तो मानसिक स्थितिको सुरक्षित रखनेवाला सत्य ही अर्थ या काम्य वस्तु होता है। उसकी उदार दृष्टि में मानसिक को नष्ट करनेवाली भौतिक पदार्थों की लालसा अनर्धपक्ष में गिनी जाती है। इसके विपरीत अज्ञानीकी दृष्टि में भौतिक सुखोंके साधन ही अर्थ समझे जाते हैं । उसकी दृष्टि में भौतिक सुखको त्यागने या उपेक्षापक्ष में रखनेका आदर्श या मानसिक दृढता, सुख-त्याग या दुःख–वरणके नाम से अनर्थ ही माना जाता है ।

 अज्ञानी के पास दूरगामी दृष्टि न होकर वह केवल आपातइष्टि रखता है। वह अपनी आपातदृष्टि से सुख–दुःखके यथार्थ रूपोंको समझने में श्रान्ति करके दुःखको (अर्थात् सुखेच्छारूपी अभावग्रस्तताको) ही सुख मानकर अनिश्चितके पीछे भटककर, मानसिक निर्बलताको अपनाकर लक्ष्यहीन अदृढ बनजाता है। इसके विपरीत सत्यनिष्ठ विजिगीषुके लिये यह सुनिश्चित होजाता है कि वह अपने लक्ष्यपर स्थिर रहने के लिये मानसिक दृढताको अपनाये और नित्यसुखी बने रहने के लिये संसार में पग-पगपर विजय प्राप्त करता रहकर स्थिररूपसे विजयशील बनकर रहे। विजिगीषु मनुष्य विश्वका सम्राट तो पीछेसे बनता है। पहले तो उसे अपने ही मनोराज्यका सम्राट बनना पडता है। वह बाह्य जगत् में विश्व–सम्राट बननेसे भी पहले संसारकी भौतिक सुख समृद्धिको अपनी सत्यनिष्ठारूपी मानसिक सुख-समृद्धिकी अधीनता में देकर अपने मनोराज्यका सम्राट् बन चुकता है। अपने मनोराज्यका सम्राट् बननेके अनन्तर विश्व सम्राट् बननेवाले उस विजिगीषु राजाकी राजशक्ति के सम्मुख समग्र संसारको अवनतमस्तक होकर रहना पड़ता है।

**शत्रोरपि सुतस्सखा रक्षितव्यः ॥१९२॥**

   **शत्रुका भी पुत्र यदि मित्र हो तो उसकी रक्षा करनी चाहिये ।**

 विवरण— अर्थात् उसे अपने आक्रमणका पात्र न बनाना चाहिए । उद्देश्यकी एकतासे मनुष्य आपसमेंमित्र बनते हैं। आसुरी प्रवृत्तिवाला सत्यद्वेषी ही विजिगीषुका शत्रु होता है। सत्यसे विजयी बना ही विजि गीषुका ध्येय होता है। सत्यका विरोध करनेवाला तो असत्यका दास होता है।वह उद्देश्य के विरोधसे ही शत्रुता करनेवाला बनता है। उसका पुत्र उस जैसा सत्य–शत्रु न होकार तो शत्रु तथा सत्यका मित्र होना असंभव नहीं है। यदि किसी शत्रुके पुत्र सत्यनिष्ठ होनेका पुष्ट प्रमाण मिल जांय तो उसे अपना मित्र समझकर उसकी रक्षा करना सत्यकी ही रक्षा करना होगा । सत्यनिष्ठाको अपनायेरहना ही सत्यनिष्ठ विजिगीषुका

ध्येय होता है । इस ध्येयसे विच्युत न होना सत्यनिष्ठका प्रतिक्षण सदान स्वभाव बनजाता है।

पाठान्तर — शत्रोरपि सखा सुतो रक्षितव्यः ।  
मित्र तथा पुत्रकी शत्रुसे भी रक्षा करनी चाहिये ।

पाठान्तर—शत्रोरपि शत्रुसखाद्रक्षितव्यः।  
अपने आपको शत्रु तथा उसके मित्र दोनोंसे बचाकर रखना चाहिये ।

(शत्रुको मित्रतासे ठगनेकी अवधि)

**यावच्छत्रोश्छिदं पश्यति तावद्वस्तेन वा स्कन्धेनवा वाह्यः ॥१९३॥**

 **शत्रुकी जिस निर्बलतापर प्रहार करके उसे नष्ट करना हो उसका पता न चलालेवेतक उसे कृत्रिम मान तथा कृत्रिम मित्रताके प्रदर्शनीसेधोकेमें रखते रहो।**

 विवरण- शत्रुका छिद्र हाथ न आनेतक उसे मत छेडो। तब तक उसके दाम्भिक मस्तक के सामने अपना मस्तक ऊँचाकरके मत चलो। उससे मत बिगाडो। उसको बड़ा बना रहने तथा दम्भमें डूबा रहने दो और युद्ध मत ठानो। उसका आक्रमणीय किए ट्रेंड से प्रथम उसके सामने मस्तक ऊँचा करना उसे रण–निमंत्रण देना है। इस मध्य में उसे उच्चस्थान दिये रहो और उसके विरुद्ध शक्ति-संचय करते रहो ।

(शत्रुको असहाय छोड देनेका समय)

**शत्रु छिद्रे परिहरेत् ॥१९४॥**

 **विजिगीषु राजा शत्रुको छिद्रावस्था में उसे अपनी सहायतास वंचित करदे ।**

पाठान्तर — शत्रुं छिद्रे प्रहरेत् ।  
विजिगीषु राजा शत्रुके निर्बल स्थानपर मारात्मक प्रहार करे ।

 विवरण— विजयाभिलाषी अपने शत्रुके छिद्र (निर्बलता, विपत्ति या किसी भयंकर विनाशक व्यसन) में फैंसे होने का निश्चय होजानेपर इसके निर्बल अंगपर आक्रमण करे।

**वहेदमित्रं स्कन्धेन यावत्कालस्य पर्ययः ।  
तमेव काले संप्राप्ते भिन्द्याद् घटमिवाश्मनि ॥**

 अब तक कालकी अनुकूलताकी प्रतीक्षामें धोका देकर सिरपर चढाये शत्रुके विनाशकी पर्याप्त तैयारी कर लेनेपर, उसे पत्थरपर पटककर फोड डाले जानेवाले शिरोभारस्वरूप घडेके समान नष्ट कर डाले।

**कौर्म संकोचमास्थाय प्रहारानपि मर्षयेत् \।  
काले काले च मतिमानुत्तिष्ठेत् कृष्णसर्पवत् ॥**

 विपरीत दिनोंमें कछवेकी भांति सुकडकर प्रहार सहा करे और अनुकूष्ट काल आनेपर सांपकी भांति प्रहार करने के लिये उठ खड़ा हुआ करे \।

**अजन्मा पुरुषस्तावद्गतासुस्तृणमेव वा।  
यावन्नेषुमिरादत्ते विलुप्तमरिभिर्यशः॥  
अनिर्जयेन द्विषतां यस्यामर्पः प्रशास्यति ।  
पुरुषोक्तिः कथं तस्मिन् ब्रूहि त्वं हितपोधन ॥**

(शत्रको बलवान दीखने के आयोजन करो)

**आत्मच्छिद्रंन प्रकाशयेत् ॥१९५॥**

 **शत्रुको अपनी निर्बलताका पता न चलने देकर उसकी दृष्टिमे बलवान बनकर रहे ।**

 विवरण— तुम अपनी किसी ऐसी निर्बलताको शत्रुपर प्रकट होने दो जिसके कारण वह तुमपर आक्रमण कर सके।

**नास्य गुह्यं परे विद्युश्छिद्रं विद्यात् परस्य च ।  
गूहेत् कर्म इवांगानि यत्स्याद्विवृतमात्मनः॥**

 अपनी निर्बलताको शत्रुको मत पहचानने दो, प्रत्युत तुम्हीं उसकी निर्बलताका पता चलाकर रखो । अपने प्रसारित अंर्गोको छिपा लेनेवाले कूर्मके समान अपनी निर्बलताको शत्रुके आक्रमणसे बचाये रहो !

(शत्रुका स्वभाव)

**छिद्रप्रहारिणश्शत्रवः ॥१९६॥**

 **शत्रु प्रतिपक्षीकी निर्बलतापर ही आक्रमण किया करते हैं।**

 विवरण— इसलिये विजिगीषु लोग शत्रुओंकी दृष्टिमें बलवान बने रहें। शत्रु कभी भी प्रबल पक्षपर आक्रमण या प्रहार नहीं करते । आक्रमण सदा निर्बल असावधान त्रुटियुक्त पक्षपर ही होता है।

पाठान्तर — **छिद्रप्रहारिणो हि शत्रवः।**

(अधीन शत्रुका विश्वास मूढता)

**हस्तगतमपि शत्रुं न विश्वसेत् ॥१९७॥**

  **विजिगीषु राजा अपने वश में आनके पश्चात् अपनी शत्रुताका संगोपन तथा मित्रत्वका प्रदर्शन करनेवाले शत्रुका विश्वास न करें ।**

  विवरण— शत्रुको हाथ में पाकर उसे क्षमा करके प्रेमसे अपनाना चाहनेकी भ्रान्ति कभी न करनी चाहिये । विजेता के भय से शत्रुकी ओर से प्रेमका प्रस्ताव आना स्वाभाविक है। परन्तु जिसके प्रेमका सम्बन्ध होनेका कभी कोई हार्दिक कारण उपस्थित नहीं होसकता, उस शत्रुकी असहाय स्थिति प्रेमका कारण कदापि नहीं बन सकती। ऐसे शत्रुको अपनाकर उसे अपना सहायक मित्र बनाने की दुराशा करना विषधर भुजंगको दुग्धपानसे निर्विष बनानेकी-सी ही भ्रान्ति है। शत्रुको तो मिटाकर ही निश्चिन्त होना संभव है। विजिगीषु के लिये शत्रु-पोषण किसी भी प्रकार और किसी भी दृष्टि से समर्थनीय नहीं है।

पाठान्तर —**स्वहस्तगतमपि..............।**

(राजकर्मचारियों के दुराचार रोकना राजाका स्वहितकारी कर्तव्य)

**स्वजनस्य दुर्वृत्तं निवारयेत् ॥१९८॥**

** विजिगीषु राजा स्वपक्ष के लोगोंके दुराचार या गर्हित आचरणको प्रबल उपायोंसे दूर करे।**

 विवरण— राज्यकी संपूर्ण राज्यसंस्था तथा राज्यभरका प्रजा–वर्ग विजिगीषुका स्वजन है। राज्यभरमें कहीं भी दुराचारको प्रोत्साहन या प्रश्रय न मिलना ही राज्यकीसुव्यवस्था है। राजा या राज्यसंस्थाका चरित्र ही प्रजामें प्रतिफलित होता है। राष्ट्रभरमेंसे दुर्वृत्तको बहिष्कृत रखना ही राजाका धर्म, कर्म, पूजा, पाठ तथा श्रेष्ठ भगवदाराधन है। राजकीय लोगोंके दुराचारोंसे राज्य में पाप-वृद्धि तथा अपयश होता और राज्यसंस्था सार्वज निक समर्थन से वंचित होकर निर्बल पडजाती है। कोई भी राज्य राजकीय लोगों के भ्रष्टाचार के दुष्परिणामोंसे बच नहीं सकता। राज्याधिकारियोंके दुश्चरित्रका कुफल राज्यको भोगना ही होगा। इसलिये उन्हें दुराचार से रोकनेके कठोरतम उपाय अपनायें रहने में ही राज्यका कल्याण है।

**स्वजनावमानोऽपि मनस्विनां दुःखमावहति ॥१९९॥**

 **दुश्चरित्रताके कारण हुआ स्वजनौका अपमान विचारशील व्यक्तियोंके दुःखका कारण होता है ।**

 विवरण— दुराचार के कारण हुए राजकीय लोगोंके अपमान विचारशील स्वाभिमानी कर्तव्यपरायण मनस्वी राजाओंके लिये असह्य दुःखदायी होते हैं । मनस्वी राजांके कर्मचारी, दुराचारी, भ्रष्टाचारी हों और राष्ट्र में अनीति तथा पापाचार बढ़ा रहे हो तो उसे उनके दुराचारको तत्काल रोकना चाहिये । उसे उन्हें सुपथपर रखने कोई बात उठा नहीं रखनी चाहिये । उसे अपने राज्याधिकारियोंके अपमान और अपशयको अपना ही अपमान और अपयश मानकर उन कारणोंको समूल उखाड़ फेंकना चाहिये ।

पाठान्तर— स्वजनावमानो हि.............।

(एक कर्मचारीके पापसे संपूर्ण राजव्यवस्था दूषित)

**एकांगदोषः पुरुषमवसादयति ॥२००॥**

  **जैसे किसीका एक रोगी अंग उसके समस्त देहको अवसन्न तथा अनुपयोगी बनाडालता है, जैसे वह एक दूषित अंग समस्त देह के व्याधिग्रस्त होने का लक्षण होता है, इसी प्रकार**

**राज्यसंस्था या किसी दलके किसी भी व्यक्तिका दुराचार, समस्त राज्यसंस्था या सारे दलको हीनवल बना डालता है ।**

  विवरण—किसी राज्यसंस्थाका एक भी सदोष राज-कर्मचारी, संपूर्ण राज्यसत्ताका कलंक है। जैसे एक चावलसे बटलोईके समस्त चावल परखे जाते हैं, इसी प्रकार एक राज–कर्मचारीकी बुराई से उसे सह लेनेवाली समस्त राज्यसत्ताके दूषित होने का प्रमाण मिल जाता है। इसलिये राज्यसत्ताका यह महान् उत्तरदायित्व है कि वह अपने प्रत्येक राजकर्मचा रीको भ्रष्टाचार करने से रोके रहे और राजकीय सेवक वृकोंको प्रजाका आखेट न करने है। यही नियम समस्त समाजपर भी लागू होता है। जिस समा जका एक भी व्यक्ति दूषित होनेपर भी दण्ड नहीं पारहा है, वह उस संपूर्ण समाजका कलंक है। इसलिये अपने समाजके प्रत्येक व्यक्तिको धार्मिक बनाकर रखना समस्त समाजका सुमहान कर्तव्य है ।

(सदाचार शत्रुविजयका अमोघ साधन)

**शत्रुं जयति सुवृत्तता ॥२०१॥**

** सदाचार शत्रु पर विजय प्राप्त करानेका अमोघ साधन है ।**

पाठान्तर– शत्रुं जयति सुवृत्तः ।  
सदाचारी शत्रुपर विजय पालेता है ।

 विवरण— स्वपक्षका सदाचार ही स्वपक्षकी शक्तिको सुरक्षित रखकर शत्रुको हरासकता है। इसके विपरीत स्वपक्षका दुराचार स्वपक्षको शक्ति हीन बनाकर शत्रुको विजयी बना देता है। जिसका अपने आचारपर वश नहीं है, जिसका अपना ही आपा अरक्षित है वह पहले तो अनिवार्य रूप से शत्रुकेप्रलोभनोंमें फँसेगा और फिर अपने देश के स्वार्थको बेचनेवाला देशद्रोही बन जायगा\। वह शत्रुपर विजय कैसे पायेगा? संसार में मनुष्यका सबसे पहला सच्चा शत्रु उसीका दुराचार है, जो मानसिक निर्बलताके रूप में उसके मनमें बैठकर उसे तोड-तोडकर खाता रहता है। दुराचार मनुष्यका आभ्य न्तरिक शत्रुहै। दुराचाररूपी शत्रु पर विजय पाये बिना बाह्य शत्रुओंपर

विजय दिलानेवाले उत्साह, वीर्य, बानन्द तथा वीरोचित गुण मनुष्यको प्राप्त नहीं होसकते ।

**एकस्यापि हि योऽशक्तोमनसः सन्निबर्हणें ।  
महीं सागरपर्यन्तां स कथं ह्यवजेष्यति ॥  
निरुत्साहो निरानन्दो निर्वीय निर्गुणः पुमान्।  
किं जेतुं शक्यते तेन तस्यात्मा चाप्यरक्षितः॥**

 उत्साह, आनन्द, वीर्य तथा गुणोंसे होन वह मनुष्य जिसके आभ्यन्तरिक दोष अपने ही आपको शव–दहेको नोचकर खानेवाले गृध्रोके समान नोच–नोचकर खाये जा रहे हैं, क्या कभी शत्रुओं पर विजय पासकता है? जो एक मनको नहीं रोक थाम सकता, वह सागरपर्यन्त भूमिपर कैसे विजपासकता है? जो इस भीतरवाले शत्रुको जीत लेता है वही बाह्य शत्रुओं को परास्त करनेका अधिकार पाता है। आन्तरिक शत्रुओंको जीते बिना उन उत्साह, आनन्द, वीर्य तथा गुणोंका पाना असंभव है जो विजय दिलाने वाली सर्वाधिक महत्व रखनेवाली आवश्यक सामग्री है।

 विजिगीषु राजा अपनी राजशक्तिको शक्तिसंपन्न बनाये रखने के लिये, अपने राज्याधिकारियोंको सदाचारी बनाकर उनके द्वारा संपूर्ण राष्ट्र में सदाचारका प्रभाव जमाये रक्खे। तब ही वह शक्तिमान होकर निर्विघ्न रह सकता और राष्ट्र सेवा समर्थ होसकता है। जो राजा स्वयं सदाचारी हो उसी में राष्ट्रको सदाचारी रखनेकी योग्यता होसकती है। कदाचारी राजाकी राजशक्ति भ्रष्टाचारी होकर राष्ट्रको आचारहीन, अनैतिक तथा निर्बल बनाकर छोड़ती है। सदाचारहीन राष्ट्र राजशक्तिके भ्रष्टाचारी होनेका अकाट्य प्रमाण है

(नीचोंका स्वभाव)

**निकृतिप्रिया नीचाः** **॥२०२॥**

 ** नीच व्यक्ति सत्पुरुषोंके साथ कपटाचरण करनेबाला होता है ।**

 विवरण— नीच व्यक्ति विश्वासपात्र के साथ विश्वासघात करता है। दुष्कार्यप्रियता, परापमान, धूर्तता, शठता, कपट, प्रतारणा, पराधिकारका अपहरण नीचोंके प्यारे व्यापार हैं। सत्पुरुषोंका अपमान, उनका अभीष्टविध्वंसन आदि दुष्कार्य करने की प्रवृत्ति ही नीचोंकी पहचान है। उन्हें सदागर्दित आचरण, दूसरेका परिहास आदि अभद्र काम ही रुचते हैं। जैसे श्वानको उच्छिष्ट भोजन या जैसे चोरोंको अँधेरा प्यारा लगता है, इसी प्रकार शठ लोगोंको समाजके साथ विश्वासघात करना बडा प्रिय लगता

(नीचको समझाना अकर्तव्य)

**नीचस्य मतिर्न दातव्या ॥२०३॥**

  **नीच, हीन, शठ मानवको सदुपदेश देकर उसे धर्मबुद्धि बनाने का प्रयत्न मत करो ।**

 विवरण—विपथगामी बुद्धिवाले नीचको सदुपदेश देनेका परिणाम विपरीत होता है। वह एक भी अच्छी बात माननेको उद्यत नहीं होता। नीचको उपदेश देना केवल व्यर्थ ही नहीं है उसे अपना शत्रु बनालेना भी है। जिसने उपदेश मानना ही नहीं, उसे दिया हुआ सदुपदेश किसीको गोखरू खानेको कहने जैसा अमान्य हो जाता है।

(नीचका विश्वास अकर्तव्य)

**तेषु विश्वासो न कर्तव्यः ॥२०४॥**

  **क्रूरों, शठों, वंचकों नीचोंका विश्वास न करना चाहिये ।**

 विवरण— नीचोंसे विश्वासका सम्बन्ध जोडना, साधुता या महात्मापन समझा जाता है। परन्तु न तो यह साधुता है और न यह महात्मापन है। नीचको किसीका भी विश्वास पानेका अधिकार नहीं है। वे तो लोगोंके अविश्वास–भाजन बने रहने के ही अधिकारी हैं। ऐसो अपनी कोई ऐसी मार्मिक बात बताना जिससे वे कोई हानि पहुँचा सकें नीतिहीनता और निष्फल व्यापार है।

पाठान्तर— नीचेषु..............।  
१२ (चाणक्य )

(नीच स्वभाव)  
**सुपूजितोऽपि दुर्जनः पीडयत्येव ॥२०५॥**

  **दुर्जन उदारताका व्यवहार पाकर भी अवसर पाते ही अनिष्ट करनेसे नहीं चूकता।**

 विवरण— उपकारीको दुःख पहुँचाये बिना दुर्जनको शान्ति नहीं पडती। दुर्जन दूध पीकर विषवमन करनेवाले साँप या त्राताके देहमें भी डंक मारनेवाले बिच्छुके समान अपने दुरतिक्रमणीय स्वभाव से जबतक किसीका अनिष्ट नहीं करता तबतक उसे ठंडक नहीं पड़ती। वह अपने स्वभाव सेदूसरों का अपकार करनेके लिये विवश है। इसलिये लोग धार्मिकताका सस्ता यश लूटने या दुर्जनोंसे महात्मापनका प्रमाणपत्र लेनेके लिये उनके साथ विश्वासका संबंध स्थापित करनेकी भूल न करें।

पाठान्तर— सुपूजितोऽपि बाधते दुर्जनः ।

**चन्दनादीनपि दावोग्निर्दहत्येव ॥ २०६॥**

** जैसे दावाग्नि अपने दाहकत्व स्वभावसे विवश होकर चन्द- नकी शीतलता तथा सुगन्धका गुणग्रहण न करके उसे भी भस्मीभूत करडालती हैं, इसीप्रकार उपकृत भी शठ उपकार करनेवालेका कृतज्ञ न होकर उसका भी अपकार ही करता हैं**

अधिक सूत्र) **शिरसि प्रस्थाप्यमानो वह्निर्दहत्येव**

  **जैसे सिरपर धारण किया हुआ भी बहि्न अपने दाहक स्वभा वसे विवश होकर अपने सम्मानदाताको भी निश्चित रूप से जलाता है इसीप्रकार दुर्जन, सत्कृत तथा उपकृत होनेपर भी सत्कर्ता तथा उपकर्ताको निश्चित रूपसे पीडा पहुँचाता है ।**

**अपि निर्माणमायाति, नानलो याति शीतताम्।**

 आग बुझ तो सकती है परन्तु शीतल नहीं होसकती। इसीप्रकार नीच विनष्ट तो हो सकता है परन्तु अपनी नीचताको त्याग नहीं सकता।

(अपमान करना अकर्तव्य)

**कदापि पुरुषं नावमन्येत ॥ २०७ ॥**

** कभी किसी पुरुषका अपमान मत करो।**

 विवरण— मनुष्यको शीलसे समस्त जगतपर वशीकार पाकर रहना चाहिये \। दूसरोंका अपमान अपने ही सद्गुर्णोका मर्दन करडालना है। किसी दूसरेका अपमान करना अपना ही अपमान है। जिसे लोग दूसरेका अपमान करनेवाला समझते हैं, वह सबसे पहले अपने ही आत्माका हनन या अपमान या अपने ही सद्गुणोका मर्दन करचुकता है।

 अवमन्ता जिसे अपना शत्रु समझ लेता है उसे अपमानके द्वारा हानि पहुँचाना चाहता है \। हानि शत्रुको ही पहुँचाई जाती है। क्योंकि मित्रोंके अपमानका तो प्रश्न ही उपस्थित नहीं होता इसलिये यह सूत्र शत्रुके है। अपमानका निषेधकर रहा है। इसपर विचारना यह है कि शत्रुको हानि पहुँचाना तो अनिवार्य कर्तव्य है। क्योंकि उसे हानि न पहुँचाने से उसके शत्रुताचरणको प्रोत्साहन मिलजाता है। शत्रुके हाथों हानि उठाना या उसके शत्रुताचरण में सहयोग देना एक ही बात है। क्योंकि शत्रुका विरोध न करना निर्बुद्धिता है, इसलिये इस सूत्रका अभिप्राय अपमान न करनेका उपदेश देकर उसका विरोध ही छुडवा देना संभव नहीं है। अव सर मिलनेपर शत्रुको मिटा डालना ही उसके साथ उचित बर्ताव माना जाता है। इतनेपर भी उसका अपमान करनेसे विरत रहनेको कहना अवश्य हो अपना कोई गंभीर अभिप्राय रखता है। निश्चय ही आर्य चाणक्य जैसेमतिमान सूत्रकार किसी विशेष प्रकारका अपमान करनेसे विरत रहनेको नीतिके अनुकूल समझकर इसका उपदेश दे रहे हैं।

 महामति सूत्रकार अपनी आनुभविक चक्षुसे स्पष्ट देख रहे हैं किखोखले, तर्जन, गर्जन या अपशब्दात्मक अपमानकारी व्यवहार से शत्रु की कोई हानि न होकर अत्रमन्ताकी अपनी ही हानि होती है । इसी दृष्टिसे वे अप मानका निषेध कर रहे हैं। किसी भी निषेधात्मक उपदेशको तब ही कोई

स्वीकार कर सकता है, जब वह उपदेष्टाको अपना सच्चा हितवक्ता मानले और उसे उसका उपदेश अपने हितार्थ होनेका सन्तोष मिले। उदाहरणके रूप में **‘चोरी मत करो’** इस उपदेशको वही मनुष्य स्वीकार करेगा, जो इस उपदेशसे विपरीत चलनेमें अर्थात् चोरी करनेमें अपना अहित समझेगा । परन्तु जो चोर होगा उसे **‘चोरी मत करो’** यह उपदेश किसी भी प्रकार स्वीकार न होगा। क्योंकि चोरीको प्रोत्साहन देकर अपहृत होना किसीके लिए भी लाभदायक नहीं है। इसके विपरीत यदि कोई कहने लगे कि चोरको मत रोको तो यह उपदेश किसीको भी ग्राह्य नहीं होगा।

 इन सब दृष्टियोंसे इस सूत्रका कर्तव्याकर्तव्यको स्पष्ट कसौटीपर कसकर यही अभिप्राय लेना उचित होगा कि अपमान करना अवमन्ताके अपने ही लिये अहितकारी तथा शत्रुके लिये हितकारी है। हिताहितके क्षेत्र परस्पर विरोधी होते हैं। हिताहितके परस्परविरोधी संबंध रखनेवाले क्षेत्र में एक के हितसे दूसरेका अहित होना अनिवार्य होता है। अपमान करनेवाले लोग शत्रुका ही अनिष्ट करना चाहते हैं अपना नहीं । परन्तु दूसरेको हानि पहुँ–चाना चाहनेवाले लोग शत्रुको हानि पहुँचानेकी सच्ची विधिको त्यागकर भ्रान्तिवश शाब्दिक, तर्जन–गर्जनात्मक, खोखले निर्वीर्य क्रोधका प्रदर्शन करके अपने आप ही अशक्त तथा बुद्धिहीनके रूप में व्यक्त होकर शत्रुके हाथोंमें स्वहानिकारक अस्त्र पकड़ा देते और अपना पराजय अवश्यंभावी बनालेते हैं । खोखली, कोरी अरुन्तुद बातों से शत्रुको हानि पहुँचाने का प्रदर्शन करना ही इस निषेध्य अपमानका स्वरूप है। शत्रुका खोखला विरोध न करके उसका ठोस विरोध करना चाहिये और उसे संसारके पटरेसे हटाकर मानना चाहिये। सक्रिय अरि-विरोधमें बाह्याडंबर, वागाडंबर, तर्जनगर्जन आदि व्यापार अपने ही लिये हानिकारक होने से उसीको यहां निषेध्य अपमान के रूप में उपस्थित किया गया है। शत्रुको बातोंसे नहीं मिटाया जा सकता। कोरी बातें तो शत्रुको मिटाने के मार्गकी बाधक बनजाती हैं। बातोंसे शत्रुके हाथोंमें आत्मनाशका हथियार पकड़ा दिया जाता है।

 इस सूत्र में शत्रुके प्रति शाब्दिक क्रोधका का प्रदर्शनमात्र ही निषेध्य अपमा नकी परिभाषा में आरहा है। इस अपमानसे शत्रु विजित न होकर विजेता बनजाता है। हानि पहुँचाने वाले के साथ बदला लेने की भावनासे जो शाब्दिक असार बर्ताव किया जाता है उसीको यहाँ “अपमान” कहा जारहा है। शत्रुविरोधका कार्मिक न होकर कोरा शाब्दिक होना ही यहां अपमानकी परिभाषा है। शत्रुको मिटाडालना कदापि निन्दनीय नहीं है। हानि पहुँचा नेवालेको
पराभूत करना और संभव हो तो मिटाडालना व्यक्तिगत तथा सामाजिक दोनों प्रकारके कल्याणका कारण होनेसे निन्दनीय न होकर प्रशंसनीय ही है। परन्तु यह शाब्दिक अवमन्ता दूसरेका अपमान करने से पहले अपनेको ही मनुष्योचित बर्तावकी स्थिति से गिराकर अपना ही अपमान करचुका होता है। अपनी मनुष्यताको खोदेना ही स्वयं अपमानित होना है। किसीका भी सिर दूसरेके किये अपमानकारी बर्तावसे नीचा नहीं होता\। स्वाभिमानीके सिरको कुचला तो जा सकता है परन्तु उसे कोई भी नीचा नहीं कर सकता। स्वाभिमानी व्यक्ति अपने सिरको ऊँचा रखकर ही शत्रु–मित्र उदास सबके साथ बर्ताव करता है। दूसरेसे बर्ताव के समय ही सिर ऊँचा–नीचा रखनेका प्रश्न उपस्थित होता है। जो अपना सिर ऊँचा रखकर दूसरे से व्यवहार करता है उसका व्यवहार कभी भी अपमानजनक होनेके कलंकसे कलंकित नहीं होता। दूसरेका अपमान करने की भावना से बर्ताव करनेवालेका अपमानकारी बर्ताव दूसरेको निन्दित न करके अपनी ही मनुष्यताको लांछित करडालता है।

 सच्चे विजिगीषु लोग शत्रुके साथ बर्ताव करते समय भी अपमान कर नेकी भावना से कभी कोई बर्ताव न करके अपने आपको शत्रुकी दृष्टि में भी मनुष्यतासे हीन सिद्ध न होने देकर अपने मनुष्योचित गौरवको समुज्ज्वल रखकर, अपने वीरोचित ढंगसेशत्रुका सिर नीचा करके छोड़ते हैं। दूस रेका अपमान करने की भावना ही मूलमें भूलसे भरी हुई है। मनुष्यताकी कसौटीपर परखने से प्रतीत होता है कि दूसरेका अपमान करना वास्तव में अपने

ही सिरको नीचा करना होता है। दूसरेका अपमान करनेकी भावनावाला मनुष्य स्वाभिमानसे वंचित होजाता है। दूसरेका अपमान करनेकी भावनाके मूलमें यह भ्रान्ति छिपी रहती है कि अवमन्ता अपने सिरको स्वभाव से सदा ऊँचा रखना नहीं चाहता किन्तु शत्रुके सिरको ऊँचा देखते हो उसे नीचा करना चाहता है। सत्यनिष्ठ विजिगीषुका सिर तो निरपेक्ष रूप में स्वभावसे सदा ही ऊँचा रहता है। उसके शत्रु असत्यके दास असुरका सिर स्वभावसे सदा ही नीचा होता है। सत्यनिष्ठ विजिगीषु अपने सिरको सत्यकी महिमासे समुन्नत रखकर ही अपने शत्रुके सिरको नीचा सिद्ध कर देता है। अपने सिरको निरपेक्षरूपसेस्वभाव से ऊँचा बनाये रखनेके अतिरिक्त शत्रुके सिरको नीचा दिखानेका दूसरा कोई उपाय संभव नहीं है। जिसका सिर स्वभावसे ऊँचा नहीं होता, बहीशत्रुके सिरको अपने से ऊँचा पाकर, उसे बलपूर्वक निचाकरनेका व्यर्थ प्रयत्न किया करता है। यों अपमान करना चाहनेवाला ही स्वयं अपमानित होजाता है। सत्यनिष्ठ विजिगीषुकेपास मानापमानको यह कसौटीस्वयंमेवविद्यमान रहती है ।

पाठान्तर—कञ्चिदपि.............।  
किसी भी पुरुषका अपमान न करना चाहिये !

(निरपराधोंको कष्ट मत दो)

**क्षन्तव्यमिति पुरुषं न बाधेत् ॥२०८॥**

** क्षमा करना मानव–धर्म है इस दृष्टिको लेकर क्षमायोग्य पात्रोंको सन्ताप मत पहुँचाओ ।**

 विवरण—पात्रापात्र विचार न करके अपात्रको क्षमा करना तथा पात्रको क्षमासे वंचित रखदेना विचारशून्यता है। क्षमा राजधर्म है। दण्डधारी ही निरपराधोंको अदण्डित रखने तथा अपराधियोंको दण्डित करनेका अधिकार रखते हैं। परिस्थितिके कारण जब जिसे अपराधियोंको दण्ड देनेका अधिकार मिलता है, तब उसके अपराध या निर्दोषताका

निर्णय करना भी यदृच्छासे उसीका कर्तव्य होता है। यह कर्तव्य उसे न्यायाधीशका आसन देदेता है। जिसे जब न्यायाधीशका आसन मिलजाता है, उसे तब क्षमा करनेका भी अधिकार प्राप्त होजाता है। इस अवसरपर क्षमाशीलतारूपी मानव–धर्म–पालन में प्रमाद न करना चाहिये। राजा न्यायनिष्ठ प्रजाकी ओरसे ही न्यायाधीशके आसनपर नियुक्त होता है। प्रजाकी न्यायनिष्ठा राजचरित्र में प्रतिध्वनित होकर प्रकट रहे यही तो राजाकी योग्यता है। अपराधियोंको दण्डमुक्त रखना प्रजाके लिये असन्तोषजनक होने के कारण अपराधियोंकी दण्डमुक्तिको क्षमामें सम्मिलित नहीं किया जासकता। अपराधीको दण्डित करके समाजकी शान्ति–रक्षा करना राजधर्म है। निरपराधकोदण्ड देकर समाज में न्यायका हनन करना समाजके लिये हानिकारक है। इस दृष्टि से क्षमा उपयुक्त क्षेत्र (पात्र) का निर्णय करना राजाका अनिवार्य कर्तव्य होजाता है \। कुछ थोडेसे मनुष्य ऐसे भी होते हैं जिनके चित्तपर क्षमासे न्यायका प्रभाव डालना संभव होता है।ऐसे लोगों को क्षमारूपी उपायसे समाज हितेैषी नागरिक बनानेका अवसर आता है। ऐसे समय उन्हें क्षमा करना ही न्यायमें सम्मिलित होजाता है। गुरुपापमें लघुदण्डतथा लघुपाप में गुरुदण्ड दोनों एक जैसाअन्याय है। इसलिये क्षमाकाउपयुक्त पात्र उसीको समझना चाहिये, जिलका अपराध क्षमासे झालित होजाना निश्चित रूपसे प्रमाणित होजाय । ऐसे मनुष्यको क्षमाके अतिरिक्त दण्ड देना उसके साथ अन्याय होगा क्षमा द्वारा पापका प्रोत्साहन करना कभी क्षमाशीलता नहीं माना जा सकता । निर्विचारभाव से अपराधको क्षमा करते रहकर क्षमाशीलताका प्रमाणपत्र लेकर अपना यशोलोम चरितार्थ करना किसी भी रूपमेंप्रशंसनीय नहीं है ।

 समाज— हित ही क्षमाका दृष्टिकोण होना चाहिये। क्षमासे किसी व्यक्तिविशेषको अनुगृहीत करके, उसकी व्यक्तिगत कृतज्ञताका भाजन बनजाना तो क्षमाका एकांगी दूषित दृष्टिकोण है। यह न होना चाहिये । समाज-

कल्याणको मुख्य ध्येय रखकर अ पराधी के साथ चाहे जो बर्ताव किया जाय, वह ऊपरसे देखने में दण्ड होनेपर भी दण्डनीयके लिये कल्याणकारी होने के कारण अक्षमा न कहाकर क्षमा जैसा ही महत्वपूर्ण व्यवहार माना जायगा। इसके विपरीत अपराधीको क्षमा करके समाजमें अपराधको प्रोत्सा- हन देकर अपराधियोंकी संख्या बढ़ाते चले जाना क्षमाके नामसे अनर्थको अपनाना है। समाजकी शान्तिकी रक्षा करनेवाले सदस्यको समाजसेवासे वंचित करना या यों कहें कि समाजको किसी शान्तिरक्षक सदस्यकी सेवासे वंचित कर देना, दण्डका उद्देश्य कदापि नहीं है। अपराधीका संशोधन करनेवाले दण्ड तथा क्षमा नामके दोनों अस्त्र, परिस्थितिके अनुसार समान उद्देश्य से प्रयोग में लाये जाने चाहिये । दण्ड तथा क्षमा दोनोंका उद्देश्य अपराधको निन्दित करना ही होना चाहिये। अपराधी तब ही क्षम्य माना जासकता है जब कि क्षमाके प्रभावसे उसके मन में अपराध के लिये घृणा उत्पन्न की जासके\। यदि क्षमासे अपराधी के मन में अपराध के लिए घृणा
उत्पन्न न की जासके तो अपराधोंको समाजमें निन्दनीय बनाये रखने के लिये अपराधियोंको कठोरसे कठोर दण्ड देने में प्रमाद करना घातक भ्रान्ति होगी।

(अपमान सहनेवालोंपर अत्याचार मत करो)

(अधिक सूत्र) **क्षमन्त इति पुरुपान् न बाधयेत् ।**

 **लोगोंकी सहनशीलता को देखकर उनसे ऐसा बर्ताव न करो जो वास्तव में उनपर अत्याचार बन जाय।**

 विवरण— राजदण्ड चिकित्सकोंके अमृतफलोत्पादक विष प्रयोग सा होना चाहिये। राजदण्डका उपयोग असाध्य रोगीकी चिकित्सा में अचूक रक्षक विष–प्रयोग के समान होनेपर ही समर्थनीय होता है। प्रजापालक राजाका कर्तव्य है कि वह दण्ड प्रयोग करते समय अपनेको अत्याचारित प्रजाकी परिस्थिति में रखकर ही दण्डकी उपयोगिता तथा औचित्यका विचार किया करे।अपनेको अत्याचारित प्रजाकी स्थिति में रखे बिना दण्डका अभ्रान्त होना किसी भी प्रकार संभव नहीं है।

 प्रजा स्वभावसे राजभक्त होती है। उसका सिर राजदण्डके सम्मुख स्वभाव से अवनत रहता है। विद्रोह तो वह विवश होकर ही करती है। राजाका कर्तव्य है कि वह अपनी दुर्नीतिसे प्रजाके इस अवनत सिरको विद्रोहीन बनने देकर अवनत रखे। परन्तु यह काम राजाकी विचारशीलतापर निर्भर रहता है। जब राजा विचारशून्य होकर प्रजासे सहानुभूति रखना छोड़ देता और अपनेको राष्ट्रका ही एक अंग न समझकर, राष्ट्रका मालिक बननेकी घृष्टता कर बैठता है, तब ही उसके मनमें प्रजापीडन, प्रजा–शोषण आादि दुर्गुण उद्भूत होकर उसे अत्याचारी, भ्रष्टाचारी; बनाकर उसे प्रजाकी घृणाका पात्र बनाडालते हैं। राजाका अपनेको राष्ट्रका अंग न समझकर विशेषाधिकार संपन्न मानने लगना ऐसी व्याधि है जो राज्याधि कारका दुरुपयोग कराती है। विचारशील राज्याधिकारियों का कर्तव्य है कि वे राज्याधिकारका दुरुपयोग करानेवाली इस व्याधिको राज्यसंस्थार्मे न घुसने दें। प्रजाकी अत्याचार तथा उत्पीडन सहती चली जानेवाली कातर. तामयी सहनशीलताको राजभक्ति में कदापि सम्मिलित न करना चाहिये किन्तु उसे राष्ट्रदेहकी तत्काल चिकित्स्य भयंकर व्याधि मानना चाहिये। उत्पीडन सहनेवाली प्रजाकी सहनशीलता, अत्याचारी राज्याधिकारियोंको आसुरिकता है।

 अत्याचारी आसुरिक राज्याधिकारी प्रजाको बार-बार नाना भांतिके दैहिक या आर्थिक उत्पीडनों से ग्रस्त करकरके उसका विरोध करनेका स्वभाव छुडाकर निष्कण्टक बनजाना चाहाकरते हैं। इस दृष्टि से प्रजाकी यह अत्याचारसहनशीलता अत्याचारी राजाकी आसुरिकता होती है। किसी राष्ट्रकी अन्याय सहनशीलता देखकर निःशंक होकर मान लो कि यहाँकी राजशक्ति ने इस राष्ट्रकी मनुष्यता तथा अन्याय के विरोध करनेकी शक्तिको पददलित करके उसे मनुष्यताहीन बनालिया है। जहाँ कहीं प्रजा अन्याय सह रही हो, वहाँके राजा या राज्याधिकारी अवश्य ही अत्याचारी हैं। सुयोग्य राज्या धिकारियोंको तो प्रजाकी अन्यायका विरोध करने की प्रवृत्तिको प्रोत्साहित

करना चाहिये। इसलिये करना चाहिये कि जब प्रजाकी यह असीम सहनशीलता अपनी सीमा पार कर जाती है तब इसका राजविद्रोहके रूप में व्यक्त होना अवश्यम्भावी होजाता है।

 राजदण्डको प्रजाका हार्दिक समर्थन मिलता रहे, यही तो उसका चित्य हैं और यही उसकी सहन योग्यता भी है। जबतक राजा लोग अपने हितको प्रजाके हितसे अभिन्नसमझते रहते हैं तबतक राजदण्ड अपनी मर्यादा उल्लंघन नहीं करपाता और सह्यतासे भी बाहर नहीं निकलपाता । तब राजदण्ड सत्यतुलापर तुल–तुलकर पक्षपातहीन होकर अपने यथार्थ रूप में रहता है। परन्तु दुर्भाग्य से प्रायः राज्याधिकारी लोग राज्याधिकार पाकर आत्मविस्मृति कीचडमें फंस जाते हैं और अपने स्वार्थको प्रजाहितसे अलग मानकर अपनेको प्रजामें सम्मिलित न रहने देकर राज्यका एकाधिकार आनेवाले उच्च सिंहासनारूढ शासकजाति के लोग बनजाते हैं। तब ये लोग अभियुक्तके साथ जो बर्ताव करते हैं वह अनिवार्य रूप से व्यक्तिगत शत्रुताका रूप धारण करलेता है। ऐसे राज्याधिकारियोंकी दृष्टि में अपराधकी कसोटी ही बदल जाती है। ऐसे राज्याधिकारियोंके व्यक्किंगत स्वार्थका विरोध करनेवाले बर्ताव ही अपराधकी श्रेणी में गिने जाने लगते हैं। ऐसे राज्याधिकारी लोग यद्यपि ऊपर से देखने में व्यक्तियोंको ही अन्यायसे दण्ड देते दीखते हैं, परन्तु वे अन्याय दण्डित इकले दुकले व्यक्ति ही राजाको प्रजाकी दृष्टि में अन्यायी सिद्ध करके राज्याधिकारियोंको सम्पूर्ण राष्ट्रका शत्रु बना देते हैं। प्रजाकी दृष्टि में आये हुए राजदण्डके दुरुपयोग के ये इक्के–दुक्के उदाहरण ही राज्यभर में होनेवाले असंख्य उदाहरणोंके प्रतिनिधि बनकर राज्याधिकारियोंको प्रजाकी घृणाका पात्र बना देते हैं।

 इस प्रकार के विरल उदाहरणसे यह नहीं माना जासकता कि राष्ट्र में सर्वत्र ऐसा राजकीय पाप नहीं होरहा है। राष्ट्रमें इस प्रकार के विरल उदाहरणों से ही समग्र राष्ट्रका अन्याय–पीडित होना सिद्ध होजाता है। क्योंकि इस प्रकार के विरल उदाहरणका प्रतिकार करनेसे ही समग्र राष्ट्रव्यापी

पापोका निवारण होसकता है, इसलिये किसी कल्याणकामी राष्ट्रको इन विरल उदाहरणको क्षुद्र घटना न मानकर असंशोधित नहीं छोडना चाहिये। यदि कोई राष्ट्र इस प्रकार के विरल उदाहरणोंको सह रहा हो तो उसे न तो समग्र राष्ट्रकी सहनशीलता मानना चाहिये और न इस सहनशीलताका यह अर्थ मानना चाहिये कि राष्ट्र इन राजकीय अत्याचारों का समर्थन कर रहा है। बात यह है कि अत्याचार अत्याचारितकी दृष्टि में कभी भी सह्य नहीं होता। राज्याधिकारी लोग इस सत्यको ध्यान में रखकर अपने आपको प्रजामें सम्मिलित मानें तब ही से न्यायपूर्वक दण्डधारण कर सकते हैं।

 बाधाया आक्रोश अनिष्टकारियोंको ही पहुंचाना चाहिये। निरपराध क्षमाशीलको नहीं। संसारमेंप्रायमारनेके आगेऔर भागनेके पीछे दौडनेवालोंका दो आधिक्य है। कायर लोग भागने तथा सहनेवालोंपर ही अपनी कापुरुषताको छिपानेवाली मिथ्या वीरताका प्रदर्शन किया करते हैं। परन्तु यह प्रवृत्ति संकटसे शूल्य नहीं है। इसलिये नहीं है कि सहनको भी तो सीमा होती है। जब अतिपीडित मनुष्य जीवन और सुखोंसे निराश होकर, जानपर खेलकर प्रत्याक्रमण करनेपर विवश होजाता है, तब वहअजेय और अप्रतीकार्य होता है।निर्दयतासे मारा हुआ तो पत्यस्तक आगके त्रिषुलिंग उगलकर अपना रोष प्रकट करता है। दूसरोंके साथ मानवोचित बर्ताव करने में ही मानवकी शक्तियोंकी सार्थकता तथा कल्याण है।

श्री वल्लभदेवने कहा है—

**क्षमया आजवनैव दयया च सनीपया ।  
कौशलेन च लोकानां वशीकरणमुत्तमम् ॥**

 क्षमा, ऋजुता, दया, सद्भावना तथा कौशलसे ही लोगोंका उत्तम वशीकार होता है

(अधिक सूत्र) **चन्दनादपि जातो वह्निर्दहत्येव ।**

  **जैसे सुशीतल चन्दनसे उत्पन्न अग्नि भी दाह करती है, इसी प्रकार सहनकी सीमा पार होजानेपर सहनेवाले ठंडे लोगोंमेंसे**

**भडक उठी हुई विद्रोहमयी अग्नि साम्मुख्य तथा विप्लवका रूप लेकर वृथापीडक अवमन्ता या अपकर्ताको नष्ट–भ्रष्ट करने पर उतर आती है ।**

 विवरण— राज्याधिकारी लोग राजशक्तिके मदमें आकर ऐसा मूढ पग न उठावें, जिससे पीडित निराश प्रजाको कानूनको हार्थोंमें लेकर प्रत्या क्रामक बनने के लिये विवश होजाना पडे। सहनकी सीमा पार होनेपर सहनेवालों में से भडकी हुई आग विप्लवका रूप धारण करके समग्र राष्ट्रको नष्ट–भ्रष्ट करडालती है। राज्याधिकारी लोग प्रजाको कुपित करनेको साधारण बात और उसके कोपको साधारण हानि न समझकर उससे बचे रहें । राजा लोग जाने कि तुम्हारे राज्यको जो राजशक्ति मिली है वह प्रजाकी दी हुई धरोहर हो तो है । संसारका इतिहास कह रहा है कि जब जब राजा लोग अपने राजकीय कर्तव्य भुलकर शक्ति–मदान्ध होकर अन्याय और अत्याचार पर उतरे हैं तब तब प्रजाको ऐसे राजाओंसे राजशक्ति छीनने के उद्देश्य से कानूनको हाथ में उठा लेने के लिये विवश होजाना पड़ा है!

(मन्त्रसभामे निर्बुद्धिको मत बैठाओ)

**भर्त्राधिकं रहस्युक्तं वक्तुमिच्छन्त्यबुद्धयः ॥२०९॥**

** निर्बुद्धि लोग राजाके द्वारा एकान्त में कहेहुए गंभीर राजकीय रहस्योंको प्रकट करदेना चाहते हैं ।**

 विवरण— सूत्रकार कहना चाहते हैं कि राजाकी मंत्रणा सभा में अविश्वसनीय लोगों के प्रवेशको निषिद्ध रखने के लिये अत्यन्त सावधानता बर्तनी चाहिये । निर्बुद्ध लोग अपनी इस दुष्प्रवृत्तिके घातक परिणामको न समझकर, अपनी असंयत इच्छाके आधीन होकर अपने प्रभुका रहस्यभेद करके, राष्ट्रको हानि पहुंचाकर, अपनी ही हानि करते हैं। रहस्यभेद काय घाती तथा राष्ट्रघाती व्याधि है।

पाठान्तर - भेरीताडितं रहस्युक्तं वक्तुमिच्छत्यबुधः॥

 मूढ मानव अपनी बुद्धिहीनतासे रहस्यमें कही हुई बातको डंके की चोट कहना और उसे सकलजनश्रोतव्य बनादेना चाहा करता है ।

 मूढके पेटमें बात नहीं पचती। उसे रहस्यकी बात सुनते ही कुपच होकर बातका अतिसार होजाता है।

(परिणामसे हितबुद्धि पहचानो)

**अनुरागस्तु फलेन सूच्यते ॥२१०॥**

** अनुराग मौखिक सहानुभूतियोंसे सूचित न होकर फलों से सूचित होता है**

 विवरण— अनुरागीके अनुरागका प्रमाण बातों में ढूंढना भ्रामक है। अनुराग तो आचरणों और फर्लोसे जानने योग्य वस्तु है। किसीके शाब्दिक अनुरागका विश्वास करना मूढता और भोलापन है। समाजके प्रत्येक सदस्यका राष्ट्रानुरागी अर्थात् सार्वजनिक कल्याण में अपना कल्याण समझनेवाला सेवक होना अत्यावश्यक है। समाजके प्रत्येक सदस्यके सार्वजनिक कल्याण में अपना कल्याण समझनेवाला होनेपर ही समाज में शान्ति सुरक्षित रहसकती है। समाजकी यह शान्ति-कामना हो राष्ट्रसेविका राज्य संस्था के रूप में क्रियात्मक रूप लेकर रहती है। राष्ट्रसंस्था राज्यका शाब्दिक दिखावामात्र अनुराग रखनेवाली न हो किन्तु व्यव हार में आनेवाला वास्तविक अनुराग रखनेवाली हो तब ही राष्ट्रका कल्याण होना संभव है। सच्चा अनुराग ही मानव समाजको संगठित रखनेवाला सुदृढ बन्धन है।

 प्रकृत में राज्याधिकारियोंका निर्वाचन इस उद्देश्यको सामने रखकर करना चाहिये कि राज्यसंस्था में सच्चे राष्ट्र हितैषी ही सम्मिलित होने पायँ। जिन्हें निर्वाचित किया जाय उनकी राष्ट्र हितैषिताके यथोचित प्रमाण पाये बिना किसीका भी निर्वाचन न होना चाहिये। किन्हीं राज्याधिकार–लिप्सुओंके व्याख्यान, आत्मप्रचार साम्प्रदायिक या जातिगत स्वार्थमूलक दलबद्धता राज्याधिकार संभालनेको योग्यता कदापि न माननी चाहिये किन्तु निःस्वार्थ

देश–सेवा ही राज्याधिकार प्राप्तिको योग्यताकी कसौटी होनी चाहिये। राज्याधिकारियों के निर्वाचन में इन बातों का ध्यान अनिवार्य रूप से रक्खा जानेपर ही अपनी ओर से राज्यसंस्था के प्रतक्षिक (उम्मेदवार) बनने की देश में फैली हुई महामारी राजनीतिसे बहिष्कृत होसकती है और तब ही राष्ट्र अपने योग्य व्यक्तियों को अपनी ओर से विश्वस्त देशानुरागी सेवकों के रूप में नियुक्त करके राज्यसंस्था संभालनेका गंभीर कर्तव्य पूरा कर सकता है।

पाठान्तर—अनुरागस्तु हितेन सूच्यते।  
अनुराग हितकारी चेष्टाओंसे पहचाना जाता है।

(ऐश्वर्यका फल)

**अज्ञाफलमैश्वर्यम् ॥२११॥**

यह पाठ अर्थहीन होने से प्रामादिक है।  
पाठान्तर आज्ञाफलमैश्वर्यम्।  
ऐश्वर्यका फल आज्ञा है।

 विवरण— संसार में उसीकी आज्ञा मानी जाती है जो अपने ऐश्वर्यको अपनी प्रबन्धशक्तिसे सुरक्षित रखता है। राज्यसंस्था राजाज्ञाका रूप लेकर प्रकट होती या आत्मप्रकाश किया करती है। राष्ट्र ही राजाको सिंहासनारूढ करता है। राष्ट्र की अवहेलना करके राजसिंहासनपर बलात् अधिकार कर बैठनेवालेको सिंहासन चाहे मिलजाय परन्तु वह राष्ट्रके उस हृदय में जो राष्ट्रका सच्चा स्वामी है स्थान नहीं पाता। राष्ट्रके हृदयकी सम्मतिके बिना राज्याधिकार हथियाबैठनेवाले राजाका राष्ट्रविरोधी होना अनिवार्य है। ऐसे राजाका राज्य तबतक हीरह सकता है, जबतक राष्ट्रकी सम्मिलित शक्ति उसे पराभूत न करे। राष्ट्रविरोधी आज्ञा देनेवाला राजा प्रजाको पगपगपर पीडित करता रहकर उसे विद्रोही बनाता चला जाता है। क्योंकि राष्ट्रका हृदय ही राष्ट्रका सच्चा राजा होता है, इसलिये राज्यव्ववस्थाको सहृदयरूपी सच्चे राजाकी सर्वमान्य आज्ञाके रूपसे प्रकट करने के लिये यह

अनिवार्य रूप से आवश्यक है कि राज्यव्यवस्था संभालनेवाले लोग अपनी या राज्यसंस्था की ओर से निर्वाचित न होकर, राष्ट्रकी ओर से निर्वाचित हो। राष्ट्र-व्यवस्था के लिये ऐसे व्यक्ति निर्वाचित हों जो राष्ट्रकी आज्ञाको विश्वस्तता के साथ राष्ट्र कल्याणकारी सच्ची राजाज्ञाका रूप देडालें और बड़ी श्रद्धा से उसका पालन करें।

**राजाज्ञा हि सर्वेषामलंध्यः प्राकारः ।  
राजाज्ञा सबके लिये अलंघनीय दुर्ग है ।**

 जैसे फल वृक्षके स्वरूपको प्रकट करदेता है, इसी प्रकार पालित अपालित, अर्धपालित या अवद्वेलित राजाज्ञा राज्य संस्था के यथार्थ रूपको प्रकट कर देती है। यदि राजाज्ञा प्रजापीडक हो तो वह राज्यसंस्थाको प्रजाद्रोही सूचित करदेती है। राज्यसंस्था होनेपर किसी न किसी प्रकारको राजाज्ञाओंका प्रचारित होना अनिवार्य होता है। यदि वे राजाज्ञायें प्रजा–पीडक हों तो व प्रजाका हार्दिक अनुमोदन न पासकनेसे उस राज्यसंस्थाको राज्यकी अनधि कारिणी सिद्ध करदेती हैं और प्रजाको राज्यसंस्थाका विद्रोही बनाती रहती हैं। प्रजाका अनुमोदन न पासकनेवाली आज्ञाको प्रचारित करनेवाली राज्यसंस्था, प्रजाकी हृदयरूपी उर्वर भूमिका अनुरागरूपी रस–ग्रहण करने तथा राष्ट्र में शान्तिरूपी फल पैदा करने में असमर्थ होजाती है। इस प्रकार की राज्यसंस्था अशान्तिरूपी विषैला फल उत्पन्न करनेवाला विष वृक्ष बनजाती है। इस विष–वृक्षका मूल देशद्रोही राज्याधिकारियोंके स्वार्थ–मलिन हृदय में रहता है। यदि राष्ट्रमेंसे इस प्रकारके विषवृक्षोंका मूल नष्ट करना हो तो देशद्रोही राज्याधिकारियों को अपने हृदयका स्वार्थरूपी मल त्यागने के लिये विवश करना ही पड़ेगा। देशके विचारशील लोगको इस विष वृक्षके मूलको पहचानकर उसके ऊपर प्रजाशक्तिकी सामूहिक कल्याण-भावनाका कुठार चलाकर उसे ध्वस्त करडालना चाहिये।

 अथवा— आज्ञा देना और उसे पलवाकर छोडना ऐश्वर्यका फल है। जिसकी आज्ञा शिरोधार्य तथा मान्य होती है उसीका ऐश्वर्यसुरक्षित रहता है। जिसकी आज्ञा उपेक्षित होजाती है उसका ऐश्वर्य निष्फल होता है।

**अवन्ध्यकोपस्य विहन्तुरापदां भवन्ति वश्याः स्वयमेव देहिनः।  
अमर्षशून्येन जनस्य जन्तुना न जातहार्देन न विद्विषादरः॥**

 संसारके लोग अपने कोपको निष्फल न जाने देने तथा आपत्तियोंका सिर ‘कुचल डालनेवाले के बस में अपने आप आजाते हैं । मित्र या शत्रु कोई भी अमर्षशून्य मानवका आदर नहीं करता ।

(मूढोंका दानक्लेश)  
**दातव्यमपि बालिशः क्लेशेन परिदास्यति ॥२१२॥**

 **मूढ मानव दातव्य वस्तुको भी बाह्य प्रभावसे देता है ।**

 विवरण— मूढ मानव देना मनमें सोचकर भी तथा वाणीसे देना स्वीकार करके भी बुरे ढंगसे, बड़े कष्टसे संदिहान चित्तसे तथा स्वार्थबुद्धिसे देता है। वह सरलता, नम्रता तथा कर्तव्य बुद्धिसे देता ही नहीं।

  पाठान्तर—दातव्यमिति  
  मूढ मानव देना कर्तव्य होनेपर भी क्लेशसे देता है ।

 यह समस्त संसार दानके ही माहात्म्यसे चल रहा है। यह सृष्टि विधा-ताके आत्मदान से ही तो सप्राण होरही है। मातापिताके आत्मदान से मानवका भरण-पोषण होता है। वे सन्तान पालन में आत्मदान किये रहते है । समाजके आत्मदानसे समाज कल्याणकारिणी संस्थाओं तथा विपद्ग्रस्त व्यक्तियों के भरण–पोषण होते हैं। यदि मानवको सामाजिक सहायता मिलनी बन्द होजाय तो उसकी जीवन–यात्रा में पद–पदपर विघ्न आखडे हों ।

  जैसा समाज होता है उसी प्रकारका सहयोग प्राप्त होता है। समाजके बुरे–भले होनेपर ही मनुष्यको भले-बुरे सहयोग मिलते हैं। समाजके साथ व्यक्तिका जीवन–मरणका अकाट्य, अभेद्य, अच्छेद्य सम्बन्ध है। इस दृष्टि से अपने समाज में मनुष्यता के संरक्षक सद्गुणोंकी वृद्धि के लिये अपने उपार्जनका कुछ भाग अनिवार्य रूपसे दान करना मनुष्यका परोपकार नहीं किन्तु स्वहितकारी कर्तव्य है। गीताके शब्दों

**भुंजते ते त्वघं पापा ये पचन्त्यात्मकारणात् ।**

  जो लोग समाज कल्याणमें अपना भाग न देकर केवल व्यक्तिगत आवश्यकता पूर्ण करने में ही अपनी समस्त उपार्जन–शक्ति व्यय करडालते हैं वे **‘पापभोजी’** हैं। तात्पर्य यह है कि मनुष्यको सामाजिक सहयोगके महत्वको जानकर प्रसन्नता और गर्वानुभूतिके साथ समाज कल्याण में दान करते रहना चाहिये।

 समाजके कल्याण में अपना कल्याण समझनेवाला राष्ट्रसेवक बनना मानवमात्रका कर्तव्य है। इस कर्तव्यको समझनेवाला तो इसे प्रेम (अर्थात् स्वेच्छा) से करता है, परन्तु स्वार्थी मनुष्यको तो दबावमें लाकर ही कर्तव्य करने के लिये विवश किया जा सकता है। इस प्रकारके मूर्ख लोग समाजकी शान्ति में सहयोग देनेका कर्तव्य स्वेच्छा से नहीं करते। इन लोगोंपर राज्य संस्था के द्वारा समाजकी शान्ति में सहयोग देनेका दबाव डाला जा सकता है। राज्य संस्था भी प्रजापर समाजकी शान्ति में सहयोग देनेका दबाव तव ही डालती है, जब राष्ट्र सजग हो और अपनी राज्यसंस्थापर ऐसा करनेका दबाव डालने के लिये सन्नद्ध हो। राज्यसंस्था तब ही शक्तिमती तथा कर्तव्य-परायण होती है, जब उसका निर्माता राष्ट्र शक्तिमान हो। राष्ट्रका शक्तिमान होना तो राज्यसंस्थाके शक्तिमान होनेका कारण औरराज्यसंस्थाका शक्तिमती होना समाजको शक्तिमान बनाये रखनेवाला कारण होता है। राष्ट्रतो राज्यसंस्थाकेबल पाता है और राज्यसंस्था राष्ट्रसे अनुप्राणित होती रहती है। राष्ट्र और राज्य संस्था दोनों परस्पर भवित होकर राष्ट्रको साकार स्वर्ग बना देते हैं। राष्ट्र तथा राज्य संस्था दोनों एक दूसरेपर आश्रित और दोनों एक दूसरे के सहायक हो तब ही पारस्परिक दबावसे सन्मार्गपर रह सकते हैं। इस दृष्टि से राज्य संस्था में समाज के सच्चे हितैषी सेवकों को ही स्थान मिल सकनेकीसुदृढ व्यवस्था रहनी चाहिये।

(बडेसे बडा ऐश्वर्य असंयमीको नहीं बचा सकता)

**महदैश्वर्य प्राध्याध्यवृतिमान् विनश्यति ॥२१३॥**

** अविवेकी लोग राज्यैश्वय पाकर भी नष्ट हो जाते हैं ।**  

  विवरण—अधीर, अस्थिर, असंयमी मनुष्यको मिला बडेसे बडा राज्यैश्वर्य भी उसके विनाशके हीकाम आता है। उसके पास उसके ऐश्वर्यका सदुपयोग करनेवाली ( अर्थात् समाज कल्याणके द्वारा अपना सच्चा कल्याण करनेवाली ) धीरता, स्थिरता, संयम तथा दानशीलता नहीं होती। इन गुणके अभाव में उसके पास आई संपत्ति दुरुपयुक्त होकर उसीके विनाशका कारण बनजाती है।

  यहाँपर धृति शब्द मानवोचित समस्त गुणका उपलक्षण है। चरित्र, सुशिक्षा, दाक्षिण्य तथा वैदुष्य न होनेपर मनुष्यकी यही दुर्दशा होती है वह मनुष्यतासे गिरकर देशद्रोही बन जाता है। देशकी दृष्टि में अवांछनीय बनजाना ही उसका विनाश है। धीरता, विवेक और संयमवाले पुरुष के पास आई संपत्ति उसकी दृढता के कारण सदुपयोग में आती रहकर उसकी मनुष्यताको सुरक्षित रखने के काम आती रहती है। संपत्तिका स्वभाव दी ऐसा है कि यह जिस घर में घुसती है यदि उस घरमें विवेक न हो तो उसके गुणोंका सर्वनाश किये बिना, उस घरसे नहीं टलती। संपत्तिविषयक अभिलाषाओंपरसे नियंत्रण उठ जाने से ही संसारमेंसे मनुष्यताका ह्रास होता जारहा है। अधीर मानवकी संपत्ति उसके विनाशके ही काम आती है। अधीर मानव संपत्तिके सदुपयोगकी कला जानता ही नहीं। संपत्ति, धैर्य और विवेकसे हो सुरक्षित और सदुपयुक्त होसकती है। विरोधी अवस्थाओं को पराभूत करके विजयी बने रहना धीरज है। अपने लक्ष्यपर स्थिर रहनेरूपी आत्मविश्वासकी अवस्थाका नाम धीरज है। सत्यपर सुप्रतिष्ठित रहकर उसके बलसे असत्यकी उपेक्षा करते रहना धीरज है।

**विपदन्ता ह्यविनीतसंपदः।**

  अविनीत अर्थात् सत्यका नेतृत्व स्वीकार न करनेवाले मानवका ऐश्वर्य उसे अन्तमें विषदग्रस्त करदेता है।

  पाठान्तर— **महदैश्वर्यमवाप्याप्यधृतिमान् विनश्यति।**

( अधिक सूत्र ) **धृत्या जयति रोगान्।**

 **धृतिसे ( अर्थात् मन, प्राण तथा इन्द्रियोंको वश में रखनेसे ) रोगोंपर विजय पाया जासकता है।**

 **विवरण—** मनुष्य धृतिसे रोगोंको जीतलेता है। काम–क्रोधादि कुप्रवृत्ति मनुष्यके मानसिक रोग हैं। त्रिदोषोंकी विकृति शारीरिक रोग हैं। मनको सदा कामादि रिपुओंके आक्रमण से अप्रभावित रखनेवाला सत्यनिष्ठ कर्मवीर स्वभावसे ही अपने देहको रोगाक्रमणके कारणोंसे मुक्त रखकर सर्वावस्थामें उत्साही कर्तव्यशील बना रहता है।

**नास्त्यधृतरैहिकामुष्मिकम्॥२१४॥**

 **अधीरका वर्तमान और भावी दोनों सुखहीन ( दुःखमय ) हो जाते हैं। धीरज न होने से कर्मका सामर्थ्य नष्ट होजाता और फल अप्राप्त रहजाता है। सफलता पाने के लिये धीरताकी परमावश्यकता है।**

** विवरण—** अपने मनपर कामादि रिपुओंका आक्रमण होने देनेवाला असत्यका दास मानव वर्तमान क्षण में कुकर्मासक्त दुःखी रहकर, अपने भूतको भी सुखविद्दीन सिद्ध करदेता और भावीको भी सुखसे वंचित बनाडालता है। वह अपने भूतको तो पश्चात्तापका कारण और भावीको नैराश्यमय बनाये रखता है।

( क्षुद्र सदा त्याज्य )

( अधिक सूत्र ) **गुणवानपि क्षुद्रपक्षस्त्यज्यते।**

 **असत्यके प्रेमी नीच लोग गुणवान दीखनेपर भी त्याज्य होते हैं।**

 **विवरण—** शिक्षा, शिष्टता, सौजन्य तथा संपत्ति से युक्त भी नीचपक्ष इसलिये त्याग दिया जाता है कि उस पक्ष में मिलना वास्तव में सत्यका ही

द्रोही होना है। वध्य—घातकसंबंध रखनेवाले सत्यासत्योंका सहवास असंभव है। नीचोंकी शिष्टता सौजन्य संपत्ति आदि गुण पर—वंचनके दुष्ट उपायमात्र होते हैं। नीचोंके गुण चोरके ओढे रामनामी दुपट्टोंके समान नीच कार्मोमें ही उपयुक्त होते हैं। इसलिये राज्यव्यवस्था को धोके में आकर कपट शिष्टा चारी पापाचारियोंको अपनी महत्त्वपूर्ण राष्ट्रसेवामें सम्मिलित करके लक्ष्यभ्रष्ट न होना चाहिये।

  ( संसर्गके अयोग्य )

**न दुर्जनैः सह संसर्गः कर्तव्यः॥२१५॥**

  **बुद्धिमान लोगोंको दुष्ट ( हीन, नीच तथा क्रूर ) लोगोंसे घनिष्ठता नहीं रखनी चाहिये।**

**  अधमांस्तु न सेवेत य इच्छेदभूतिमात्मनः। ( विदुर )**

  कल्याणार्थी लोग अधम कोटिके लोगों के साथ न रहें।

  ( दुष्टकि गुण भी दोष )

**शौण्डहस्तगतं पयोऽप्यवमन्येत॥२१६॥**

  मद्यपके हाथके दूधको भी मद्यके समान ही त्याज्य मानना चाहिये।

 **विवरण—** मदान्धोंकी कृपा भी भयंकर और त्याज्य मानी जानी चाहिये। दुष्टोंके दिखावटी गुण भी दोष ही होते हैं। ऐसोंके साथ घनिष्ठता अनर्थोत्पादक होती है। उनके गुणोंसे कृपरान्वित होनेकी भूल कभी न करनी चाहिये। दुष्टोंकी कृपा में भी विनाशके विषैले बीज छिपे रहते हैं।

**अव्यवस्थितचित्तस्य प्रसादोऽपि भयंकरः।**

 अव्यवस्थित मनवालोंकी तो कृपा भी विनाशक होती है।

       ( सच्ची बुद्धि )

**कार्यसंकटेष्वर्थव्यवसायिनी बुद्धिः॥२१७॥**

** कार्य—संकटमें अर्थात् ( कर्तव्यमें विघ्न उपस्थित होनेपर )**

**निश्चित सफलता देनेवाला कर्तव्यका मार्ग सुझादेना बुद्धिका ही काम है।**

 **विवरण—** कार्य–संकटके समय कर्तव्याकर्तव्यका निर्णय करादेनेवाली असन्देहात्मिका बुद्धि हीबुद्धि कहाने योग्य है। संकटमें मनुष्यका बुद्धिभ्रंशन होजाना चाहिये।बुद्धिका विशेष उपयोग संकट—काल में ही होता है। संकट ही बुद्धिको उपयोग के अवसर देते हैं। इस दृष्टि से संकटोंका मानव—जीवनके उत्थान में महत्वपूर्ण स्थान है। इतिहासके समस्त बड़े मानव संकटोंहीकीकृपाके फल थे। यदि उनके जीवन में संकट न आये होते, यदि वे यहाँसे संकट-हीन जीवन बिताकर चले गये होते, तो संसार उनके गुप्त गुणोंसे परिचित न होपाता और उनकी बुद्धिकी प्रखरता तथा तेजस्विता से कोई शिक्षा भी न लेपाता। संसारको महापुरुष देने तथा उनसे परिचित करानेवाले संकटोंको लाख वार धन्यवाद। संकट इस विश्व की सबसे ऊँची देन है। संकट मानव-जीवनको उच्च बनानेवाली रामबाण महौषध है।

 राज्याधिकारियोंको कार्य—संकटोंके समय, संकट—कालमें भी यथार्थ बात सुझानेवाली बुद्धि रखने वाले राष्ट्रके बुद्धिमान लोर्गोको निमंत्रित करके उनसे संवाद द्वारा तात्कालिक राष्ट्रीय कर्तव्य निर्धारण करना चाहिये।

  ( मित भोजनका परिणाम )

**मितभोजनं स्वास्थ्यम्॥२१८॥**

**  परिमित भोजन स्वास्थ्यदायक होता है।**

  **विवरण—** भोजन करनेवाले जानें कि वे भोजन करनेवाले नहीं हैं, किन्तु उदरकी भाग ही भोजन करनेवाली है। यह मानव—देहरूपी यंत्र अन्नजलरूप ईन्धनसे चलता है। भोजन ही इस यंत्रको चलानेवाला ईन्धन है। गले से नीचे उतरते ही उस स्वादसे, जिसके लिये मनुष्य अस्वास्थ्यकर कुपथ्य भोजन करता है, मनुष्यका कोई संबंध नहीं रहजाता। इसलिये भोजन केवल स्वास्थ्यकी दृष्टि से करना चाहिये, केवल स्वाद की दृष्टिसे नहीं।

उतना ही लेना चाहिये जितना शरीर–रक्षा के लिये आवश्यक हो अधिक नहीं। मनुष्यको शरीर–रक्षाके लिये आवश्यक हित, मित, मेध्य भोजन ही ग्रहण करना चाहिये। निरामिष भोजन आयुष्कर तथा रोगहारक है। यथेच्छाहारी भोगलोलुप मनुष्य रोगी होते हैं। ऐसे भोक्ताओंको लाख़ वार धिक्कार है जो जिह्वालौल्यसे अहित अपरिमित तथा अपवित्र भोजन करते हैं। **"अजीर्णे भोजनं विषम्"** प्रथम गृहीत भोजनका परिपाक न होचुकनेपर पुनः भोजन व्याधिके उत्पादनके द्वारा विषके समान प्राणहारक होता है। भोजन सामिष, निरामिष भेदसे दो प्रकारका होता है। निरामिष भोजन आयुष्कर तथा रोगनाशक होता है। सामिष भोजन बलवर्धक होनेपर भी आमिषवाले प्राणीके रोगोंसे दूषित होनेके कारण रोगजनक होता है।

  स्वास्थ्य ही भोजनकी अनुकूलता प्रतिकूलताकी कसौटी है। भोजन पाकस्थली के सामर्थ्य के अनुसार होनेपर ही शरीर के लिये पौष्टिक होसकता है। शरीरकी आवश्यकता पूरा करना पाकस्थलीका काम है। भोजन करनेवाला मनुष्य चक्षु, नासिका तथा जिह्वा के अनुमोदनसे भोजन ग्रहण करता है। अपरिमित भोजनपर नियंत्रण तब ही रह सकता है, जब चक्षु, नासिका तथा जिह्वा के अनुमोदनपर स्वास्थ्यविज्ञानका शासन रहे। स्वास्थ्यविज्ञानका शासन न रहे तो अपरिमित भोजन शरीरका घातक तथा कर्मोत्साहका नाशक होजाता है। आवश्यकता हीभोजनका परिमाण है। परिमित भोजन ही अमृत होता है। अपरिमित भोजन विषके समान अनिष्टकारी होता है। मनुष्य भोजन ग्रहण में स्वादेन्द्रियका दास न बने, किन्तु स्वादेन्द्रियको ही स्वास्थ्यकी अनुकूलता तथा पथ्यापथ्य निर्णय करनेवाली विचारशक्तिका दास बनाकर रक्खे। मनुष्यके संपूर्ण जीवनपर विचारशक्तिका प्रभुत्व होने– पर ही उसके शरीर और मन दोनोंको कर्तव्याभिमुख रक्खा जासकता और उन्हें अकर्तव्योंसे रोका जासकता। विचारशक्ति मनुष्यको कर्तव्याभिमुख रखकर उसे जीवनसंग्राम में विजयी बनाये रखती है। जो असंयतभोजी भोजन ग्रहण करनेमें कर्तव्यभ्रष्ट होता है उसका अपने संपूर्ण जीवनमें

प्रत्येक कर्तव्यमें कर्तव्यभ्रष्ट होना अवश्यंभावी होता है। अपनी शरीर-रक्षा तथा बाह्य भौतिक परिस्थिति दोनों में कर्तव्यशील बने रहना कर्तव्यनिश्चायिका बुद्धिके ही अन्तर्गत है।

**हितं मितं मेध्यं चाश्नीयात्।**

  भोजन हित, मित तथा मेध्य होनेपर ही स्वास्थ्य के लिये लाभप्रद होता है।

  पाठान्तर—**मितभोजनः स्यादस्वस्थः।**

  यदि मनुष्य अस्वस्थ हो तो वह स्वास्थ्य के पुनरुद्वारके अनुकूल भोजन करे।

  मित भोजन या अभोजन ही पशुओंको प्रकृतिमाताका सिखाया हुआ  
आयुर्वेद है।

  रोगीकी पाकस्थली स्वस्थ के समान पचाने में असमर्थ होजाती है। उस दशा में स्वस्थ व्यक्तिका भोजन भी रोगीके लिये अपरिमित होनेसे रोगवर्धक बनकर विषवत् त्याज्य होता है।

**पथ्यमप्यपथ्याजीर्णे नाश्नीयात्॥२१९॥**

  **अपथ्यके कारण अजीर्ण होगया हो तो पथ्यको भी त्याग देना चाहिये।**

  **विवरण—** रुग्ण पाकस्थलीको, भोजन पचानेके सामर्थ्यका पुनरुद्धार करनेका अवसर देनेके लिये पथ्यको भी त्यागकर ( अर्थात् उपवास करके ) विश्राम देना लाभदायक होता है।

( अधिक सूत्र ) **भक्ष्यमप्यपथ्यं नाश्नीयात्।**

  **रुग्णावस्थामें स्वाभाविक खाद्यके भी अपथ्य होजानेपर उसे न खाना चाहिये।**  

( नीरोग रहनेका उपाय )

**जीर्णभोजिनं व्याधिर्नोपसर्पति॥२२०॥**

**  व्याधि जीर्णभोजके पास नहीं फटकती।**

  **विवरण–** क्षुधाके उद्दीश होनेपर ही भोजन करनेवाला मनुष्य जीर्णभोजी कहाता है। भोजन पेटकी भगकी माँग होनेपर ही करना चाहिये, जिह्वाकी माँगसे नहीं। भोजनके नियतकालसे पहले भोजन न करना चाहिये। यह स्वभाव रोगजनक है। आयुर्वेद में कहा है—

**जीर्णे तु भोजनं कुर्यान्नाजीर्णे तु कथंचन।  
अपक्कभोजिनं व्याधिः समाकामति निश्चितम्॥**

  स्वस्थ रहनेका इच्छुक पूर्व भोजनके जीर्ण होचुकनेपर ही भोजन करे अपक्व भोजीपर व्याधियोंका आक्रमण निश्चित रूप में होता है। आयुर्वेदोक्त पद्धति से भोजन में ऋतुके अनुसार परिवर्तन करते रहकर जीर्णभोजी बने रहना चाहिये। अकाल में भोजन भी त्यागना चाहिये—

**अप्राप्तकाले भुंजानोऽप्यसमर्थतनुर्नरः  
तांस्तान् व्याधीनवाप्नोति मरणं चाधिगच्छति॥**

  भोजनका नियतकाल आनेसे पहले भोजन करनेवाला मनुष्य निर्बल होजाता है। उसे शिरोरोग आदि व्याधि आघेरती हैं और वे बढ़तीबढ़ती मौतका कारण बनजाती हैं।

**क्षुत्संभवति पक्वेषु रसदोषमलेषु च।  
काले वा यदि वाऽकाले सोऽन्नकाल उदाहृतः॥**

  रसदोषमलोंका परिपाक होचुकनेपर समय या असमय जब कभी भूख लगे वही अन्न- भोजनका योग्य काल है।

**उद्गारशुद्धिरुत्साहो वेगोत्सर्गो यथोचितः।  
लघुता क्षुत्पिपासा च यदा कालः स भोजने॥**

  उद्गार ( डकार ) ठीक आने लगी हो, उत्साह हो, मलमूत्रका यथोचित रिस्सरण हो चुका हो, शरीरमें लघुता ( हलकापन ) हो, भूख—प्यास हो ये सब भोजनकाल अर्थात् रसादिके परिपाकके लक्षण आयुर्वेदमें वर्णित हैं।

( वार्धक्य में व्याधिको उपेक्षा अकर्तव्य )

**जीर्णशरीरे वर्धमानं व्याधिं नोपेक्ष्येत॥२२१॥**

 ** रुग्ण, वृद्ध, रोगजीर्ण, निर्बल देहमें बढती व्याधिकी उपेक्षा न करे।**

 **विवरण—** देहमें व्याधि उत्पन्न होजाना ही शरीरकी जीर्णता है। मनुष्य व्याधिको उपेक्षा करके कुपथ्यअर्थात् विपरीत आहार–विहारसे व्याधिको बढनेका अवसर न दे। रोगको निर्मूल करडालना ही रुग्ण मनुष्यकातात्कालिक कर्तव्य है। आलस्य में आकर व्याधिको तुच्छ मानकर उपेक्षा करना हितावह नहीं है। धातुवैषम्यसे उत्पन्न हुई अवस्था 'व्याधि कहाती है। यह देह सत्यदर्शन, ज्ञानलाभ तथा सच्चा आनन्द पानेका साधन है। यह दंड संसार-सागर पार करनेकी छोटीसी भिद्यमान क्षणिक नौका है। इसके द्वारा मनुष्यको असत्य, अज्ञान और आध्यात्मिक, आधि दैविक आधिभौतिक दुःखसागर पार करना है। इतने महत्वयुक्त साधन देहको कर्मक्षम बनाकर रखना मानवका पवित्र कर्तव्य है।

**धर्मर्थकाममोक्षाणामारोग्यं मूलमुत्तमम्।  
रोगास्तस्यापहर्तारः श्रेयसो जीवितस्य च॥**

  आरोग्य ही धर्म, अर्थ, काम तथा मोक्षरूपी चारों पुरुषार्थोका मूल रोग, मनुष्य के आरोग्य, कल्याण तथा जीवन तीनोंका अपहरण करलेता है। इसलिये पथ्यसेवन तथा औषधोपचारसे रोगका शमन करके देहको कर्मक्षम बनाये रखने में उपेक्षा न करनी चाहिये।

  पाठान्त—**शरीरे वर्धमानो व्याधिर्नोपेक्ष्येत।**

  जीवनार्थी लोग शरीर में वृद्धि पाती हुई व्याधिकी उपेक्षा न करें।

( अजीर्णेमेंभोजनकी हानि )

**अजीर्णे भोजनं दुःखम्॥२२२॥**

  **अजीर्णमें भोजन ग्रहण करना पाकस्थलीको अनिवार्य रूपसे रोगाकान्त और दुःखी बनाडालना है।**

**  विवरण—**अजीर्णभोजन प्राणोंतकको लेबैठता हैं।

**आहारः प्रीणनः सद्यो बलकृहेहधारणः।  
स्मृत्यायुःशक्तिवर्णौजः सत्वशोभाविवर्धनः॥**

  जीर्णभोजन प्रसन्नताजनक, बलवर्धक, देहधारक, स्मृति, आयु, शक्ति, वर्ण, ओज, सत्व तथा कान्तिको बढानेवाला है।

  पाठान्तर—**अजीर्णे भोजनं विषम्।**

  अजीर्णमें भोजन करना विषतुल्य मारक होजाता है।

( व्याधिकी हानिकारकता )

**शत्रोरपि विशिष्यते व्याधिः॥२२३॥**

  **व्याधि शत्रुसे भी अधिक हानिकारक होती है।**

  **विवरण—** व्याधि शरीरपर आठों पहर आक्रमण करनेवाली होनेसे महाशत्रु है। शत्रु तो बाहरसे आकर जीवन तथा जीवन—साधनोंपर आक्रमण करता है। परन्तु व्याधि देहस्थ होकर प्राण, धन, देह आदि सबका संहार करडालती है। **"मृत्कल्पा हि रोगिणः"** रोगी लोग मृततुल्य होते हैं। वृद्ध चाणक्यने कहा है— **"न च व्याधिसमो रिपुः"** व्याधि जैसा शत्रु नहीं है।

 हित, परिमित, मेध्य (अग्निपर डालने से दुर्गन्धि उत्पन्न न करनेवाला) तथा यथाकाल भोजन, स्नान, जलपान, इन्द्रियसंयम, सदाचार आदि स्वास्थ्य के कारण हैं।

( दानकी मात्राका आधार )

**दानं निधानमनुगामि॥२२४॥**

  **दान अपनी धनशक्तिके अनुसार होना चाहिये।**

 **विवरण—** मनुष्य पार्थिव धन पास होने मात्र से दाता नहीं बनजाता। दयालु हृदय ही मनुष्यको दाता बनानेवाला दैवी धन है। दानपात्र सामने आनेपर दाताको अपना संपूर्ण हृदय अर्थात् पूरा सहयोग देनेके लिये विवश

  होकर दानपात्रके प्रति आत्मसमर्पण करदेना पडता है। उस समय दाताको अपनी धनशक्तिका दानमें उपयोग करना ही पड़ता है। उस समय उसे अपनी सीमित धनशक्तिमें सीमित रहकर दान करना पड़ता है। उस समय वह अपनी सीमित धनशक्तिका दान में जो उपयोग करता है वह हार्दिक होता है। सहानुभूतिसम्पन्नता या सहृदयता ही मनुष्यकी दानप्रेरकनिधि है। सूत्र कहना चाहता है कि दान भय, दबाव या स्वार्थसे न होकर हार्दिकता के साथ हो इसीमें मानवका कल्याण है।

  दान मनुष्य की भावनात्मक निधिके अनुसार होना चाहिये। उससे न्यून नहीं। मनुष्यकी भावनानिधि धनके योग्य अधिकारीको देखते ही पसीज जाती और देनेका संकल्प करलेती है। मनुष्यको उस दान–संकल्प के अनुसार योग्य पात्रको दान करना चाहिये। अपने उपजीव्य समाजके अभ्युस्थानमें सहयोग करना मनुष्यका स्वहितकारी कर्तव्य है। मनुष्य दान के योग्य पात्रों को अपने उपजीव्य समाजके अभावग्रस्त अंगके रूप में देखे और स्वयं उसकी अभावग्रस्तता में सम्मिलित होकर उनका दुःख बांटे। वह उस दुःखके दूर करने में अपने संपूर्ण भौतिक सामर्थ्यको सौंपकर सत्यकी सेवाका आनन्द ले। यही दानका यथार्थ रूप है।

  समस्त संसारके ईश्वर सत्यके हाथोंमें आत्मसमर्पण करदेना ही दान है। यह दान कोई दुर्लभ दान नहीं है। कोई भी विवेकी इस दान में अशक्त नहीं होसकता। जो अपनेको ऐसे दानमें असमर्थ देखता है निश्चय है कि वह असत्यका दास है। ऐसा मनुष्य दान करता दीखनेपर भी दानी नहीं होता। वह अपात्रको धन देकर असत्यकी ही दासता करता है। सत्यके हाथों में आत्मदान करनेवालादानवीर आदर्श मानव अपनेको कभी भी दाननामक मानवधर्म पालने में असमर्थ नहीं पाता। उसकी दान-प्रवृत्ति सत्यकी सेवा में कदापि संकुचित नहीं होती। वह दानके योग्य पात्रके साथ मुक्तहस्त होकर सहानुभूति दिखाने में पीछे नहीं रहता और सत्यके साथ सम्मिलित होने में अमृतास्वाद लेकर कृतार्थ होजाता है।

 अपने समाजके अभ्युत्थान में दान करना मनुष्यका अत्यावश्यक कर्तव्य है। दान वर्धिष्णु व्यक्ति या समाजकी अनिवार्य आवश्यकता है। दान ही दाताका संचित अमर धन है। वह सब समय दाताका साथी बना रहकर उसे धनवान बनाये रखता है। दाता के लिये दरिद्रता नामकी कोई स्थिति नहीं है। मनुके शब्दोंमें— **"अवन्ध्यं दिवसं कुर्याद्दानाध्ययनकर्मसु"**मनुष्य अपने जीवन के किसी भी दिनको ( १ ) दान ( २ ) अध्ययन तथा ( ३ ) मानवोचित कर्तव्य पालनके बिना न बीतने दे।

  (अनुचित घनिष्ठता बढानेवालोंसेसावधान रहो )

** पटुतरे तृष्णापरे सुलभमतिसन्धानम्॥२२५॥**

  अनुचित चतुर लोभपरायण व्यक्तिमैं अनुचित घनिष्ठता बढनेकी प्रवृत्ति रहती है।

 **विवरण—** अनैतिक चतुर लोभपरायण मनुष्य में ही किसीसे अति घनिष्ठता बढ़ाने की प्रवृत्ति संभव है। ऐसे लोगोंक धोकेमेआकर विश्वास न करना चाहिये। शठता, धूर्तता, माया, कौटिल, अनृन और छलसे ही किसी नये मनुष्यसे प्रतारणामयी घनिष्ठता बढाई जाती है। अति चालाक लोभपरायण लोग प्रतारक होते हैं। किसीकी अतिघनिष्ठता बढानेको प्रवृत्तिको शंकाकी दृष्टि से देखना चाहिये।

( लोभ से हानि )

**तृष्णया मतिश्छाद्यते॥२२६॥**

  **लोभ मनुष्यकी बुद्धिको ढकदेता है।**

 **विवरण—** लोभसे मनुष्यका बुद्धिभ्रंश होजाता है और वह उस संबंध में औचित्य हिताहित या कर्तव्याकर्तव्य समझने की योग्यता खो बैठता है।

**लोभेन बुद्धिश्चलति, लोभो जनयते तृषाम्।  
तृषार्तो दुःखमाप्नोति परत्रेह च मानवः॥**

  लोभसे मनुष्यकी बुद्धि विचलित होकर अपने विवेक स्थानसे बाहर निकलकर भटकने लगती है । लोभ तृषा ( अर्थात् अपने उचित अधिकार से अधिक पानेकी प्यास ) लगादेता है । तृषार्तको वर्तमान और भावी दोनों कालों में दुःख ही दुःख मिलता है । लोभी मनुष्य यथार्थता से अलग होकर आँधीसे उड़ाये पत्तेके समान उडा फिरा करता है।

( अनेक कर्तव्योंमेंसे एक छांटनेका आधार )

**कार्यबहुत्वेबहुफलमायतिकं कुर्यात्॥२२७॥**

 **मनुष्य एक साथ अनेक कार्य उपस्थित होनेपर सबसे अधिक महत्त्वपूर्ण स्थायी परिणामवाला कर्म कर्तव्य रूप में स्वीकार करे। उसे करचुकनेके पश्चात् लघु तथा अस्थायी महत्त्व रखनेवाले काम करें।**

 **विवरण—** **"सबसे अधिक महत्वपूर्ण परिणाम"** यह शब्द उलझन वाला शब्द है। इसके अर्थमें अनेक मतभेद है। परन्तु वास्तव में सबसे अधिक महत्वपूर्ण परिणाम वही होता है, जिसका अधिक संख्यावाले लोगोंसे नहीं किन्तु संपूर्ण मनुष्य—समाजके साथ संबंध हो। जिस बातका संबंध समस्त मनुष्य—समाज के कल्याण के साथ होता है उसका स्थायी होना भी अनिवार्य होता है। पथभ्रष्ट मानव अधिक से अधिक संख्यावाले लोगोंक भौतिक कल्याणको अल्पसंख्यको आंतिक कल्याणकी अपेक्षा अधिक महत्त्व दिया करता और मनुष्य समाजके सार्वजनिक स्थायी कल्याणके स्वरूपसे अपरिचित रहकर उसकी उपेक्षा ही किया करता है। अधिक से अधिक संख्यावाले लोगोंक भौतिक कल्याणको सदस्य देनेवाला यह सिद्धान्त के विरुद्ध वहुमतको प्राधान्य देनेवाला होने से **"जिसकी अल्पतके लाटा उसकी भैंस"** के सिद्धान्तका ही लोगोंको भ्रममें डालनेवाला भाषान्तर है क्योंकि समाज का सुप्रतिष्ठित रहना ही समाजका सच्चा कल्याण है तथा एकमात्र सत्य ही स्थायी नित्य वस्तु इस संसार में हैं, इन

  दृष्टियोंसे कर्तव्यशील व्यक्ति सदा ही यह समझता रहता है कि समग्र मानव-समाजके कल्याणमेंमेरा भी कल्याण निःसंदिग्ध रूपसे विद्यमान है।

  आर्य चाणक्य इस सूत्र में कर्तव्याकर्तव्यकी यह कसौटी दे रहे हैं कि मनुष्य अपने क्षुद्र व्यक्तिगत कल्याणको समस्त मनुष्य-समाजके कल्याणसे पृथक् न करे, अपने क्षुद्र अहंकारको समाजमें विलीन करदे और समाजके कल्याणमें ही अपना कल्याण समझकर कर्तव्य निर्णय किया करे। आर्य चाणक्य की दृष्टि में प्रत्येक क्षण इस महत्वपूर्ण कर्तव्यको करते रहना ही कर्तव्यशील लोगोंके कर्तव्यमय जीवनका स्वरूप होता है। जीवन के प्रत्येक क्षण कर्तव्य पालनका सन्तोष लेते रहना ही मनुष्यका शान्तिपूर्ण विजयी जीवन है। मनुष्य अपनी इस शक्तिको काममें लाये या न लाये, परन्तु इसमें कोई सन्देह नहीं कि वह अपने मनको प्रत्येक क्षण शान्त रखने में अनन्त शक्तिमान है। मनुष्यको अपनी शान्तिको ही अपने कर्तव्यको कसौटी बनाना चाहिये। अपनी शान्तिको ही कर्तव्यकी कसौटी रखकर कर्तव्य–निर्णय करनेवाले लोग साधारण लोग नहीं होते, ये लोग विश्वविजयी होते हैं। इस प्रकार के विश्वविजयी वीरका मानव समाजका सच्चा हितकारी सेवक होना अनिवार्य है।

  समाज–सेवा ही मानव–धर्म है। जो समाजमें मनुष्यत्वको जाग्रत रखना चाहें उनके लिये यह अनिवार्य रूपसे आवश्यक है कि वे अपनी व्यक्तिगत मनुष्यताको स्वयं अपने ही में जाग्रत रखें। इसलिये रखें कि मनुष्य स्वयं ही समाज निर्मात्री प्राथमिक इकाई है। मनुष्य अपने विवेकके सम्मुख समाजकी शान्तिको सुरक्षित रखने के लिये उत्तरदायी है। कर्तव्य किसी दबावसे नहीं किया जाता किन्तु आत्मसंतोषके लिये किया जाता है। अपनी कर्तव्यनिष्ठाका प्रमाणपत्र अपने ही अन्तरात्मा से लिया जाता है, बाहर किसीसे नहीं। जो लोग अपने विचारकी हीनतासे बाह्य जगत्से कर्तव्यनिष्ठाका प्रमाणपत्र लेना चाहते हैं, वे अपनी सच्ची शक्तियों को खोदेते हैं और कर्तव्यभ्रष्ट होजाते हैं। बाह्यजगत्से प्रमाणपत्र पानेके

 इच्छुक यशोलोभी लोग अपनी इन्द्रियोंके दास होते हैं। अज्ञानी जगत् भौतिक सुखेच्छाओंका दास होता है। भौतिक सुखेच्छाओंके दास अज्ञानी जगत्का, भौतिक सुख देनेकी भावना से कर्तव्यको अपनाना, समाजके बहु- संख्यकोंकी दृष्टिसे अधिक महत्वपूर्ण होनेपर भी सार्वजनिक रूपसे कभी भी महत्वपूर्ण नहीं होसकता। इस दृष्टि से समाजके अधिक से अधिक लोगोंको अधिक भौतिक लाभ पहुँचाने की भावना ही भ्रमसे भरी हुई है। उसके मूलमें ही मूल है। मनुष्यको तो, सबसे अधिक संख्यावाले अज्ञानियों की रुचिकी दासता करनेको दुर्भावना त्याग देनी चाहिये और संपूर्ण मनुष्यसमाजका अक्षय कल्याण करनेकी कसौटी अपनानी चाहिये। मनुष्यको चाहिये कि वह संपूर्ण मानव समाजका अक्षय कल्याण करने की कसौटीको अपनी स्थायी व्यक्तिगत जितेन्द्रियतारूपी अक्षय शान्ति में केन्द्रीभूत करके कर्तव्य - निर्णय किया करे, तब ही उसका कर्तव्य निर्णय अभ्रान्त हो सकता है। जितेन्द्रियता या निःस्वार्थता के आधारसे किये निर्णयका बहुफल तथा आयतिक होना अनिवार्य है, जब कि भोगमूलक, स्वार्थमूलक या अजिते न्द्रियतामूलक निर्णयका अल्पफलक तथा आयतिनाशक होना अनिवार्य है।

  मनुष्य भौतिक लाभके पीछे किसी उपदेशसे नहीं चलता। मानवका लोभ ही मानवको भौतिक लाभके पीछे भटकाता है। भौतिक लाभोंके पीछे पीछे मारे फिरनेके लिये उपदेशकी कोई आवश्यकता नहीं है। इस दृष्टि से अधिक लाभके पीछे चलनेका उपदेश देना कौटल्य जैसे स्थितप्रज्ञ मुनिके इस सूत्रका अभिप्राय संभव नहीं है। इस सूत्र में तो समाजकी शान्तिको ही "बहुफल" कहकर उसको कर्तव्य निर्णय के लक्षण के रूप में रक्खा गया है। इसमें तो मीमांसा शास्त्रवाली परिसंख्याविधिका आश्रय करके मनुष्य के बहुमुख दृष्टिकोणों में से समाजका सच्चा कल्याण करनेवाले दृष्टिकोणको अपनाकर शेष दृष्टिकोणको छोड़ने के लिये कहा गया है।

  पाठान्तर— **कार्यबहुत्वे बहुफलमायतिकं वा कुर्यात्।**

 एक साथ अनेक कार्य उपस्थित होनेपर या तो तत्काल अधिक भौतिक फलवाले या भावीमें निश्चित फल देनेवाले कर्मको कर्तव्यरूपमें स्वीकार करे।

  यह पाठ निम्न कारणोंसे असंगत है— दो भिन्न कर्तव्य एक क्षणमें एक जैसा महत्व नहीं रखसकते। कर्तव्यशास्त्रका यह एक महत्त्वपूर्ण सिद्धान्त है कि प्रत्येक वर्तमान क्षण में एक ही कर्तव्य यदृच्छासे अभ्रान्त रीतिसे मनुष्यके सम्मुख उपस्थित होता है। कर्तव्यशास्त्र के इस महत्वपूर्ण सिद्धान्तको ध्यान में रखने से वर्तमान के लिये सबसे अधिक महत्वपूर्ण एक ही कर्तव्य पूर्ण स्वीकृतिका अधिकारी बनकर आता है। वह अपने क्षेत्र में दूसरे किसी कर्तव्यका समानाधिकार कभी स्वीकार नहीं करसकता। कर्तव्यका दृष्टिकोण सन्देहयुक्त न होकर अभ्रान्त होना चाहिये। कर्तव्य के इस अभ्रान्त दृष्टिकोणके सम्मुख सन्दिग्ध कर्तव्य स्वयं ही अकर्तव्य रूपमें निर्णीत होजाता और परित्यक्त होने योग्य बनजाता है। केवल असंदिग्ध कर्तव्य ही कर्तव्य रूप में स्वीकृत होने योग्य होता है। इस दृष्टि में " **वा"**वाला पाठ अग्राह्य है

( बिगडे कर्मका स्वयं निरीक्षण )

** स्वयमेवावस्कन्नं कार्यं निरीक्षेत॥२२८॥**

  **स्वयं बिगडे या दूसरोंके बिगाडे कामको (दूसरोंकी आँखोंसे न देखकर ) अपनी ही आँखोंसे देखें और उसे सुधारे।**

  **विवरण—** जो काम किसी विघ्नके कारण सम्पन्न न हो रहा हो, या विफल हो रहा हो, उसे अपनी ही आँखोंसे देखना चाहिये। दूसरोंके निरीक्षण में उपेक्षाका अंश होना अत्यधिक संभव है। कर्तव्य कर्ताका हार्दिक प्रेम पाये बिना पूर्ण होता ही नहीं। कर्मके पूर्णांग होने के लिये उसे कर्ताके हार्दिक प्रेमके स्पर्शकी अनिवार्य आवश्यकता होती है। दूसरे लोग दूसरों के कर्तव्यको हत्प्रेम देने या असावधानी बरतें यह नितान्त स्वाभाविक है। इनके प्रमादसे काम बिगड जाता है जो बिगड हो जाना चाहिये। पराये हाथों से काम बिगडनेका यही कारण होता है कि उसे कर्ताका हार्दिक प्रेम प्राप्त नहीं होता। इसलिये ज्यों ही तुम्हारे सामने कोई धर्म उपस्थित हो त्यों ही उसके पूर्णांग होनेको स्वयं व्यवस्था करो। राजा लोग उपस्थित कर्मोंको स्वयं देखें।

  पाठान्तर—**स्वयमेवासन्न..........।**

  अदूरवर्ती कामोंकी देखभाल तथा उनके पूर्णाङ्ग होने की व्यवस्था स्वयं करनी चाहिये।

  अधिक महत्ववाले या अधिक फलवाले समीपवर्ती कार्मोके व्यक्तिगत निरीक्षणसे कर्तव्यों का व्यावहारिक ज्ञान प्राप्त करके दूरस्थ कर्मचारियोंके कर्मकी त्रुटिको अपने प्रज्ञानेत्र से पहचानना तथा अपराधी अधिकारियोंपर अपने गंभीर परिचयका शासन स्थापित करना सीखना चाहिये। स्वयं कामका व्यावहारिक ज्ञान न रखनेवाले लोग किसीके कमकी त्रुटि नहीं पकड़ सकते और लोगोंसे यथार्थ काम नहीं करा सकते।

  कर्मकी सुसम्पन्नताका संतोष प्राप्त करनेके लिये विघ्न-संकुल कामका स्वयं निरीक्षण करे। सहज साध्य कर्म तो नियत कर्मचारियोंके द्वारा हो हो जाते हैं। परन्तु राजालोग दुःसाध्य कर्मोंके संबंध में परनिर्भर न रहकर स्वयं निरीक्षण करके उसकी सुसम्पन्नता के संबंध में निश्चिन्त बनें। राजाको किसी भी परिस्थिति में राजकार्यों की सुसम्पन्नता के संबंध में अँधेरेमें या संदिग्ध नहीं रहना चाहिये।

( दुःसाहस मूर्खोका स्वभाव )

**   मूर्खेषु साहसं नियतम्॥२२९॥**

  **नृशंस आक्रमण, अभद्र व्यवहार, अबुद्धिपूर्वकारिता या दुःसाहस मूर्खोका स्वभाव होता है।**

  **विवरण—** मूर्ख सदा अबुद्धिपूर्वकारी अपरिणामदर्शी तथा दुःसाहसी होते हैं।

( मूखोंसे वाग्युद्ध अकर्तव्य )

**  मूर्खेषु विवादो न कर्तव्यः॥२३०॥**

 ** हिताहितउचितानुचितविचारशून्य विवेकहीन मूर्खौके साथ वाग्युद्ध न ( करके उनके दुःसाहसको उचित व्यवहारसे तत्क्षण दमन ) करना चाहिये।**  
  १३ (चाणक्य.)

**  विवरण—** मूर्ख लोग सद्वचन सुभाषित तथा हितभाषणको प्रतिकूल माना करते हैं। बातों से उनका दुःसाहस बढ जाता है। इनसे विवाद करके इन्हें किसी सत्य सिद्धान्तपर आरूढ नहीं किया जासकता। ये सदुपदेशकी अवहेलना किया करते हैं। बातोंसे इनका दुःसाहस नहीं बढ़ाना चाहिये।

( दुष्टोंको बलसे समझाना संभव )

**   मूर्खेषु मूर्खवत् कथयेत्॥२३१॥**

  **मूर्खोसे सज्जनताका व्यवहार न ( करके उनके साथ उनकी समझमें आनेवाली दण्डकी भाषामें व्यवहार ) करना चाहिये।**

 ** विवरण—** जिसे जो बात या जो ढंग बोधगम्य या अभ्यस्त हो, उससे उसी ढंग में बात करनी चाहिये। जैसे भैंस केवल डंडेकी भाषा पहचानती है, इसी प्रकार मूर्ख लोग सज्जनताकी किसी बातको नहीं समझते। वे केवल दण्डकी भाषा पहचानते हैं। उनसे उनकी प्रहणशक्तिकी योग्यताके विपरीत उदार भाषा में व्यवहार नहीं करना चाहिये।

  **अथवा—**मूर्खको मूर्खता रोकनेका उपदेश न देकर उससे ऐसा बर्ताक करो जिससे वह स्वयं अपनी मूढताका दुष्परिणाम भोग सके ( दण्ड पासके) और आगे के लिये अनुभव प्राप्त कर सके। कोई श्रोता हृदयका पूर्ण विकास हो जाने की स्थिति में जिस बातको समझ सकता है, वही बात हृदयकी अविकसित स्थितिमें दूसरे श्रोताके लिये अयोध्य होने के कारण त्याज्य होजाती है। हृदयका विकास यथोचित कालकी प्रतीक्षा किया करता है। उस काल में जिन अभिज्ञताओंकी अत्यावश्यकता होती है उन्हें वाक्यमात्र से किसीकी बुद्धिका गोचर नहीं किया जासकता। इस दृष्टि से अरसिकके सामने रस–निवेदन के समान अविकसित हृदयवालोंको विकसितहृदयग्राह्य बातें बताना अपात्र मूढको सुपात्र समझनेकी भ्रान्ति है। वचनका शक्तिशाली वीर्यवान होना तब ही संभव है जब कि वक्ता वचनप्रयोग में किसी प्रकारकी भूल न कर रहा हो। यदि वक्ता वचन प्रयोग में अभ्रान्त न होगा तो वचनका व्यर्थप्रलाप होजाना अनिवार्य है।

  **अथवा—**अविकसित हृदयवालों तथा पातित्यप्रोमियोंके साथ उनकी अविकसित तथा निकृष्ट बुद्धिको ध्यान में रखकर बातें करनी चाहिये।

  मूर्ख शब्द अविकसितहृदय तथा पतितहृदय दोनोंका ही वाचक है। वे हितकारी और सूक्ष्म बात नहीं समझते। पतितहृदय लोगोंसे हितकारी बात कहना व्यर्थ होता है। अविकसित हृदयवालोंसे सूक्ष्म बातें कहना व्यर्थ हो जाता है। उनके साथ गहन विषयकी चर्चा न करके खानेपीने आदि साधारण व्यवहारकी बातें करके उपस्थित शिष्टाचारके कर्तव्यको समाप्त कर देना चाहिये।

**आयसैरायसं छेद्यम्॥२३२॥**

  **जैसे लोहेको लोहोंसे ही काटा जाता है, इसी प्रकार पतित हृदयवाले हठीले नीच मूर्खको हितोपदेश देकर अनुकूल बनानेकी भ्रान्ति न करके उसे उसका जी तोड सकनेवाले कठोर शारीरिक दण्डोंसे पराभूत करना चाहिये।**

 ** विवरण—** प्रतिपक्षीके दम्भको चूर्ण करनेवाली अधिक दाम्भिकता तथा कठोरताको काममें लाकर ही उससे व्यवहार करना चाहिये। उसके साथ नम्रता और उदारता दोनों ही हानिकारक होती है। मूर्खोके साथ नम्र होजाना तो दुष्परिणामी है और उनके प्रति उदारता दिखाना व्यर्थ प्रयत्न है।

  पाठान्तर— **आयसैरायसः छेद्यः।**  
  पाठान्तर— **आयासैरायसं छेद्यम्।**

  जैसे स्वभावसे कठिन लोहेका छेदन कठिन श्रमसे ही संभव है, इसी प्रकार जितना ही कठिन कार्य हो उतने ही कठोर उपायोंसे काम लेना चाहिये।

  श्रमसाध्य कार्य श्रमसे ही संभव होते हैं। उपाय कार्योंकी स्थितिपर निर्भर होते हैं। लघु कार्य लघु उपार्थोंसे तथा बृहत् कार्य बृहत् उपायों से संभव होते हैं।

( मुर्खोंके सच्चे मित्र नहीं होते )

**नास्त्यधमितः सखा॥२३३॥**

**  मूर्खको बन्धु मिलना संभव नहीं है।**

 ** विवरण—** बन्धुत्वका बन्धन तो सत्यनिष्ठा में ही रहता है। मूर्खोका संबंध स्वार्थमूलक ( अर्थात् पारस्परिक आखेटमूलक ) होता है। मूर्खोकेपारस्प रिक सहयोगोंके भीतर शत्रुता ही छिपी-छिपी काम करती रहती है। वे एक दूसरे के साथ सहयोगका जो संबंध रखते दिखाई देते हैं, वह संबंध उनकी पारस्परिक लुण्ठनप्रवृत्तिमूलक शत्रुता ही होता है। वे एक दूसरेके शत्रु होते हुए भी अपनी भ्रान्त बुद्धि से एक दूसरेको मित्र कहा करते हैं। बुद्धिमानों के पारस्परिक संबंध स्वार्थमूलक नहीं होते। यही उनकी वह व्यवहार कुशलता है जिससे उनके साथ लोगों की सुदृढ मित्रता स्थापित हो जाती है। निःस्वार्थता ही समाज संगठन में एकमात्र अपेक्षित गुण है स्वार्थी बनकर समाजका शत्रु बनजाना बुद्धिहीनता है।

( कर्तव्य ही मानवका अनुपम मित्र )

( अधिक सूत्र ) **नास्ति धर्मसमः सखा।**

  **संसार में मनुष्यका धर्म या अपने मानवोचित कर्तव्यपालनके समान कोई सुहृद् नहीं है।**

  **विवरण—** मानवोचित कर्तव्य–पालन ही मनुष्यका सच्चा मित्र है। कर्तव्य पालन करनेवाले लोग कर्तव्यको ही अपना मित्र बनालेते हैं। कर्तव्य- पालनसे संसार में मनुष्य के हृदय में साफल्यमयी अखंड शान्ति रहने लगती और जीवन-यात्रा पग-पगमें विजयी होनेका संतोष देती रहती है।

**एक एव सुहृद्धर्मो निधनेऽप्यनुयाति यः।  
शरीरेण समं नाशं सर्वमन्यत्तु गच्छति॥**

  मनुष्य के मर जानेपर भी धर्म नहीं मरता। शेष सब पदार्थ शरीर के साथ नष्ट होजाते हैं।

**  धारणाद्धर्म इत्याहुर्न लोकचरितं चरेत्।** ( महाभारत )

  जगत्को मर्यादामें रखनेका हेतु धर्म है। मनुष्य धर्मानुकूल आचरण करे। वह क्षुद्र मनुष्य के समान मर्यादाका भंग न करे।

( धर्मका महत्व )

** धर्मेण धार्यते लोकः॥२३४॥**

  **लोक–विधारक सत्य रूपी मानव–धर्म ही मानव–समाजका संरक्षक है।**

**  विवरण—** श्रेष्ठ कर्म करना तथा अश्रेष्ठसे बचना ये दो धर्मके बड़े भेद हैं। धार्मिक मनुष्यको कर्तव्य करने पडते हैं और अकर्तव्य त्यागना उसका स्वभाव होजाता है।

**धर्मो विश्वस्य जगतः प्रतिष्ठा** ( वेद )

  **प्रवृत्ति—** निवृत्ति रूपी धर्म ही संपूर्ण मानव-समाजका धारक आधार है।

**  प्रेतमपि धर्माधर्मावनुगच्छतः ॥ २३५ ॥**

 ** देहीके धर्माधर्म देहका अन्त हो जानेपर भी उसके साथ लगेरहते हैं।**

  **विवरण—**मानव–जीवनका अन्तहो जानेपर भी उसके धर्माधर्म नष्ट नहीं होजाते। मानव देह के विनाशी होनेपर भी उसका देही तो अविनाशी ही है। देह मनुष्यका विनाशी रूप है और देही उसका अविनाशी अमर रूप है। उसका यह अविनाशी रूप ज्ञानी अज्ञानी दो रूपों में मनुष्य–समाजमें सदा जीवित रहता है। वह देहके मर जानेपर भी मानव–समाजको धारण किये रहता है। एक चला जाता है दूसरा आजाता है। परन्तु मानव समाजका धारक मानव धर्म–संसारमें धर्माधर्मका संग्राम करता रहता है। वह अधर्मसे संग्राम करके विजयी बना रहता है। यों धार्मिक लोग मानव समाजके शाश्वत संरक्षक होते हैं। धर्मका त्याग

  करदेना अपने अविनाशी सत्यरूपसे च्युत होकर अज्ञानरूपी मृत्युको ही अपनाना होता है। इसी प्रकार धर्मत्यागी मानवका पाप उसके देहके नष्ट होजानेपर भी दिन-रात आठों पहर समाजको अधःपतित करने में लगा रहता है।

**यतोऽभ्युदयनिःश्रेयससिद्धिः स धर्मः।**

  जिससे मानवका ऐहिक अभ्युदय भी हो और साथ ही उसका मानस उत्कर्ष भी हो वह **" धर्म"** है। धर्मके दो महत्वपूर्ण उत्तरदायित्व हैं। वह मनुष्यको श्रीसम्पन्न भी बनाये और उसकी मानवताको भी निर्मल करता चला जाय \। जिस धर्मसे ये दोनों प्रतिबन्ध ( शर्त ) पूरे नहीं होते वह धर्माभास है।

**धृतिः क्षमा दमोऽस्तेयं शौचमिन्द्रियनिग्रहः।  
धीर्विद्या सत्यमक्रोधो दशकं धर्मलक्षणम् ॥**

  धीरज, क्षमा, अनुत्तेजना भोगेच्छापर नियन्त्रण, अनधिकार-संग्रहका त्याग, शौच, इन्द्रियनिग्रह, आत्मबोध, सत्य तथा अक्रोध ये दस धर्म के लक्षण मनु कह गये हैं। इन्हींसे संसार में शांति रहनी संभव है।

( धर्मकी माता )

** दया धर्मस्य जन्मभूमिः॥२३६॥**

 ** ( परदुःख-कातरता या सहानुभूति रूपी ) दयासे धर्मनिष्ठा पैदा होती है।**

  **विवरण—** दया ही ऐहिक अभ्युदय और मानस उत्कर्ष पैदा करनेवाले धर्मकी जन्मभूमि है। दया रूपी जन्मभूमि न हो तो धर्मोत्पत्ति असंभव है \।
मैत्री, करुणा, मुदिता, उपेक्षा अर्थात् पुण्यात्माओंसे मैत्री, दुखियोंपर करुणा, सुखियोंको देखकर मुदिता, पापियोंके प्रति घृणासे चित्त नैर्मल्य की अभिव्यक्ति होती है। निर्मल चित्त में ही दया उत्पन्न होती है। दयालु चित्त में ही कर्तव्य-पालनकी भावना होती है। सत्य-रक्षा ही मनुष्यका

  स्वधर्म है। सत्य ही मनुष्यका स्वरूप है। सत्य से प्रेम ही दया है। सत्यका प्रेमी हृदय स्वभावसे सत्यका रक्षक होता है।

**यत्नादपि परक्लेशं हर्तुं या हृदि जायते।  
इच्छा भूमि सुरश्रेष्ठ सा दया परिकीर्तिता॥  
कृपा दयानुकम्पा च करुणानुग्रहस्तथा।  
हितेच्छा दुःखहानेच्छा सा दया कथ्यते बुधैः॥  
अपहृत्यार्तिमार्तानां सुखं यदुपजायते।  
तस्य स्वर्गोऽपवर्गो वा कलां नार्हन्ति षोडशीम्॥**

  हे ब्राह्मणश्रेष्ठ ! मानव हृदय में यत्न करके भी पर-क्लेश-हरणकी जो इच्छा पैदा होती है वही दया कहलाती है। कृपा, दया, अनुकम्पा, करुणा, अनुग्रह, हितेच्छा तथा दुःखहानेच्छाको बुद्धिमान् लोग दया नामसे कहते हैं \। दुखियोंका दुःख हटाकर मनुष्यको जो सर्वभूतात्मताका अनुपम सुख प्राप्त होता है स्वर्ग या अपवर्ग के सुख उस सुखके सोलहवें भागकी भी समता नहीं कर सकते।

**धर्मादपेतं यत्कर्म यद्यपि स्यान्महाफलम्।  
न तत्सेवेत मेधावी न हि तद्धितमुच्यते॥**

  मेधावी मनुष्य महाफलदायी भी धर्मरहित कार्य न करे \। उसमें मनुष्यकी लंबी-चौडी आय होती दीखनेपर भी उसमें उसका निश्चित अकल्याण होता है

( मनुष्यताकी रक्षा ही सत्य और दानके ठीक होनेकी कसौटी )

**धर्ममूले सत्यदाने॥२३७॥**

  **धर्म ही सत्य तथा दान दोनोंका मूल (जनक ) है।**

**  विवरण—** समाज में मनुष्यताको सुरक्षित रखना ही सर्वोत्कृष्ट धर्मं है। सत्य इसी धर्मके पालन से सुरक्षित रहता तथा दान इसी धर्मके पालनसे सार्थक होता है। किसी भी कर्मको कर्तव्य रूप में स्वीकार करनेमें

  उस कर्मके संबंध में सत्यकी सेवारूपी कर्तव्य-पालनका सन्तोष तब ही रह सकता है जब कि वह कर्म समाजके लिये कल्याणकारी होनेका प्रतिबन्ध ( शर्त ) पूरा करता हो। यदि वह कर्म समाज कल्याण नहीं करेगा तो वह सत्य न कहाकर असत्य कहा जायगा। इसीप्रकार मनुष्य दानके नाम से जो भी कुछ त्याग करेगा वह सत्यके हाथ में आत्मदानरूपी सच्चे दानके नामसे तब ही सम्मानित होसकेगा, जब कि वह समाज में मनुष्यताको सुरक्षित रखने के उद्देश्य से समर्पित किया गया होगा। यदि वह समाज में मनुष्यताकी रक्षा की दृष्टि से समर्पित किया हुआ न होगा, तो वह दान न कहलाकर कुदान कहा जायगा। यही सत्य तथा दानकी धर्ममूलकताका रहस्य है।

  सत्यरक्षा मानवका स्वधर्म स्वीकृत होजानेपर सत्य स्वयमेव स्वीकृत होजाता है। सत्यरक्षाके मानव धर्म स्वीकृत होजानेपर मनुष्यकी संपूर्ण भौतिक संपत्ति सत्यकी सेवा में नियुक्त होकर अनिवार्य रूपसे लोक-कल्याण- रूपी दानका रूप धारण करलेती है।

**इज्याध्ययनदानानि धृतिः सत्यं तपः क्षमा।  
अलोभ इति मार्गोऽयं धर्मस्याष्टविधः स्मृतः॥**

  यज्ञ, अध्ययन, दान, धृति, सत्य, तप, क्षमा तथा निर्लोभिता यह धर्मका अष्टविध मार्ग बताया जाता है। समाजमें मनुष्यता की रक्षारूपी धर्मके मुख्य उद्देश्य के उपेक्षित होनेपर धर्मके नामसे जो भी कुछ किया जाता है वह असत्यकी ही सेवा होती है।

( मनुष्यता की रक्षारूपी कर्तव्यपालन विश्वविजयका साधन )

**धर्मेण जयति लोकान्॥२३८॥**

**  धर्म-रक्षा (सत्य–रक्षा) मानवको विश्वविजेता बना देती हैं।**

  **विवरण—**समाजमें मनुष्यताके संरक्षक धार्मिकोंकी जो निष्ठा और कीर्ति है वही तो उन लोगोंका विश्वविजय है। असत्यका दमन या असत्यका

सिर अवनत करनेका सामर्थ्य ही धार्मिकोंका विश्वविजय है। सब लोग विश्वभरकी मनुष्यता के प्रतिनिधि ज्ञानियोंका विश्वास और आदर करते हैं। यही तो उनका विश्वविजय है। वे सैन्यसामन्तोंसे विश्वविजय न करके इन्द्रिय विजय या असत्यदमनके द्वारा ही विश्वविजेता बनते हैं।

**धर्मेण गमनमूर्ध्वं गमनमधस्ताद् भवत्यधर्मेण।**

  धर्म ( अर्थात् मानवोचित कर्तव्य पालन) से मनुष्य की ऊर्ध्वगति ( अर्थात् विश्वविजय ) और अधर्मसे अधोगति ( अर्थात् असत्यकी दासता या मनुष्यता - हीनता ) होती है।

( कर्तव्यनिष्ठ मौतसे भी नहीं मरता )

**मृत्युरपि धर्मिष्ठं रक्षति॥२३९॥**

  **सर्वसंहारी मृत्यु भी धार्मिकको इस संसारसे मिटा ( भुला ) नहीं पाती।**

**  विवरण—**धर्मिष्ठके नश्वर देहका अन्त हो जानेपर भी उसका स्वरूप अविनाशी सत्य, उसके जीवन—कालमें तथा उसके पश्चात् उसके समाजमें या समाजरूपी जीवित ज्ञान—ग्रन्थमें एक जैसा समुज्ज्वल रहकर उसे अमर बनाये रहता और अनन्त कालतक पथभ्रान्त क्लान्त मानव-समाजके मार्गदीपकका काम करता चला जाता है।

  पाठान्तर—**मृत्युरपि धार्मिकं रक्षति।**

( मनमें पाप बढनेपर धर्मका अवमान )

**धर्माद्विपरीतं पापं यत्र प्रसज्यते  
तत्र धर्मावमतिर्महती प्रसज्येत॥२४०॥**

  **धर्मद्वेषी पाप जहाँ कहीं प्रबल होजाता या सिर उठा लेता वहाँ धर्मका महा अपमान होने लगता है।**

  **विवरण—** धर्मद्वेषी असुर अधर्म के द्वारा अपने ही हार्दिक अधिष्ठातृ

देवता सत्यस्वरूपका अपमान करके आत्महत्या नामके अपराधका अपराधी बन जाया करता है। धर्मद्वेष धर्मका कुछ नहीं बिगाडता। वह तो मनुष्यकी अपनी ही आत्महत्या है। जब तक मनुष्य अपने अन्तरात्माका नृशंस वध नहीं करता, तब तक धर्मद्वेष कर ही नहीं सकता। उसे धर्मद्वेष करने से पहले आत्महत्या करनी पड़ती है। धर्मद्वेषी लोगोंकी जो आत्महत्याएँ हैं वही तो उनका धर्मापमान है और यह उनका अपने से ही अपनी शत्रुता है।

  पाठान्तर—**धर्माद्विपरीतः पापः।**

  धर्म अर्थात् मानवोचित कर्तव्य पालनसे विपरीत कर्तव्य–हीनताकी जो स्थिति है वही तो पाप है।

  समाजमें मनुष्यताके संरक्षक मानव–धर्मको न अपनाकर उससे विपरीत आचरण करने लगना ही पाप है।

  **अथवा—** धर्म से विपरीत आचरण करनेवाला मनुष्य पाप अर्थात् पापी होता है।

  ऐसा मानव नियमसे धर्मविरोधी आचरण करता है। इस अर्थ में पाप करनेवाला पाप कहा गया है। इसी अर्थ में पापः यह पुलिंग प्रयोग शुद्ध होता है। पाप शब्द नपुंसकलिंगका होने से यह अर्थ व्याकरणसंगत है।

  पाठान्तर— **यत्र यत्र प्रसज्यते तत्र तत्र ध्रुवा स्मृतिः।** ( ध्रुवा रतिः )

  मनुष्य जिस किसी भले-बुरे काम में लग जाता है उसे उसी कर्मकी चिरस्थायी स्मृति रहने लगती, उसके मनमें उसकी अटल छाप पड़ जाती या उसे उसी कार्यके सम्पादनका नैपुण्य प्राप्त होजाता है।

  शुभ कर्मकी पुण्यस्मृति तथा अशुभ कर्मकी पापस्मृति ठहर जाती पुण्यस्मृति हो तो उसे साधुवाद तथा आगेको शुभ कर्मकी प्रेरणा देती रहती है। पापस्मृति हो तो उसे मन ही मन धिक्कारती, नोच–नोचकर खाती और आगेको भी पापकर्मों में ही प्रवृत्त रखती है। एक वार किया हुआ

पुण्य, जीवनका उद्धारक तथा एक वार किया पाप जीवनका विनाशक अभिशाप बनजाता है। यह पाठ अप्रासंगिक है।

  पाठान्तर—**महती प्रसज्येत।**

 ये तीनों पाठान्तर प्रसंगबाह्य होनेसे अपपाठ हैं। प्रतीत होता है २४० सूत्रके ये तीन सूत्र बन गये हैं।

( व्यवहारकुशलताही बुद्धिमत्ता है )

( अधिक सूत्र ) **लोकेप्रशस्तः स मतिमान्॥**

  **व्यवहार में कुशल ही वास्तवमें बुद्धिमान् है।**

 **विवरण—** अव्यवहारिक कोरे सिद्धान्तवादी बुद्धिमान् नहीं कहे जा सकते \। अव्यवहारिक कोरे सिद्धान्तवादी अधार्मिक लोग उधारा रामनाम स्टनेवाले तथा बिल्ली के आपकडनेपर ट्याऊं ट्याऊं करने लगनेवाले तोतोंके समान बुद्धिहीन होते हैं।

( निन्दित काम मत करो )

( अधिक सूत्र ) **सज्जनगर्हिते न प्रसज्येत॥**

  **कल्याणार्थी मानव साधुजन–गर्हित कामोंमें प्रवृत्त न हो। तब ही पतनसे बच सकता है।**

  **विवरण—** गर्दित आचरणसे समाज में दुर्दृष्टान्त उपस्थित होकर दुर्नीति बढती और उपद्रव खडे हो जाते हैं।

**उपस्थितविनाशानां प्रकृत्याकारेण लक्ष्यते॥ २४१॥**

  यह पाठ अपपाठ है।

  पाठान्तर—**उपस्थितविनाशानां प्रकृतिराकारेण लक्ष्यते।**

  विनाशोन्मुख असुरोंका सत्यद्वेषी आकार ( आचरण ) उनके विनाश की सूचना दिया करता है।

  विनाशोन्मुख लोगोंके आकारों या आचरणोंमें विनाशके चिन्ह और बीज छिपे रहते हैं। उनकी आसुरिकता, उनके सत्यहीन विनश्वर म्रियमाण रूपको

अनिवार्य रूप से प्रकट करदेती है। इसलिये मनुष्य अपने कर्ममेंसे सत्य तथा धर्मकी हानि न होनेका पूरा ध्यान रखे।

  पाठान्तर—**उपस्थितविनाशः प्रकृत्याकारण कार्येण लक्ष्यते।**

  उपस्थित पदार्थोंका भावी या वर्तमान विनाश पदार्थों के व्यापारों, आकारों तथा परिणामको देखकर समझ में आजाता है।

( विनाशके चिन्ह )

**आत्मविनाशं सूचयत्यधर्मबुद्धिः॥२४२॥**

  **विनाशोन्मुख मानवकी सत्यद्वेषिणी अधर्मबुद्धि (अधार्मिक कार्यो में प्रवृत्ति ) उसके आत्मघातकी सूचना देती है।**

  **विचरण—** अपने सत्यस्वरूपको त्याग देना ही उनका आत्मविनाश या आत्मघात हे। अधर्मबुद्धिवाले मानवका आचरण कह देता है कि देखलो लोगो में नष्ट होने जारहा हूँ।

**अधर्मेणैधते राजन् ततो भद्राणि पश्यति  
ततः सपत्नान् जयति समूलं च विनश्यति॥**

( पिशुनको गुप्त बात न बताओ )

**पिशुनवादिनो रहस्यम्॥२४३॥**

  इस सूत्र में प्रमादसे **'न'** छूट गया है। इसका अर्थ इसके पाठान्तर में देखना चाहिये।

  पाठान्तर— **नास्ति पिशुनवादिनो रहस्यम्।**

  पिशुनवादीको बतायी गुप्त बात गुप्त नहीं रह सकती।

  **अथवा—** परनिन्दक के पास रहस्य नामकी कोई वस्तु नहीं होती। परदोषाविष्कार में लगे रहना परनिन्दकका स्वभाव होता है। वह अपने इस स्वभाव से रहस्य—रक्षाकी कला भूलजाता है। वह सूँघ—सूँघकर आखेट ढूँढनेवाले कुत्तों के समान परदोष ढूँढता रहता है। उसके पास गोपनीयता नामकी कोई बात नहीं रहती। ऐसोंसे गोपनीय बात न कहनी चाहिये।

  खल व्यक्ति स्वभावसे दूसरोंको हानि पहुँचानेका अवसर ढूँढता रहता है। वह कानोंमें दूसरोंकी गोपनीय बात आते ही उसके सहारेसे दूसरोंमें भेद डालकर उसे दूसरोंमें झगडे पूरनेका साधन बनालेता है। किसी भी प्रकारकी मंत्रणा में ऐसे मनुष्यका विश्वास करके उसे अपना सहयोगी नहीं बनाना चाहिये।

( पररहस्य सुनना अकर्तव्य )

**पररहस्यं नैव श्रोतव्यम्॥२४४॥**

  दूसरोंकी गुप्त बात सुननेका अकारण आग्रह न होना चाहिये।

  **विवरण—** जैसे पराये धनका लोभ करना अपहरण ( चोरी ) प्रवृत्ति है, इसीप्रकार दूसरोंको गुप्त बात ( अर्थात् जिस बातसे केवल उन्हींके हानि-लाभका संबंध हो और अपना कर्तव्यका कुछ भी संबंध न हो ) सुननेका आग्रह होना व्यक्तिगत दृष्टि से अशान्तचित्तता तथा सामाजिक दृष्टि से चंचलता के रूप में निद्रित है। इस आग्रहको मनमें स्थान न देना इन्द्रियसंयम में सम्मिलित है। असंयत श्रोता तथा वक्ता दोनों ही समाजमें हेय बनजाते हैं। ऐसी प्रवृत्ति शिष्टाचार विरोधी आचरण होनेसे सभ्य- समाजमें निन्दित होती है।

  वैरनिर्यातनसे संबंध रखनेवाली शत्रुकी गुप्त बातोंका परिचय प्राप्त करना, प्रत्येक मनुष्यका कर्तव्य है। यदि कोई इस कर्तव्यको त्याग देगा। तो उसे शत्रुको अपनी हत्या करनेसे रोकनेकी सावधानता भी त्याग देनी पडेगी। मनुष्यको ऐसा असावधान बनाना चाणक्य जैसे सतर्क मुनिके इस सूत्रका अभिप्राय नहीं होसकता। इसका एकमात्र अभिप्राय यही हो सकता है कि अपने लिये अनावश्यक होनेपर भी दूसरोंकी गुप्त बात केवल अपना कौतूहल हटाने के लिये सुननेकी इच्छा करना तथा अपने इस स्वभावके कारण फैले अपयशसे समाज में अपने विरुद्व उत्तेजना फैलाकर लोगोंकी दृष्टिमेअपने ऊपर परच्छिद्रान्वेषी पैशुन्यवादी आदि घृणायोग्य कलंक ले लेना केवल अपनेको नीचा करना ही नहीं है प्रत्युत संकट में डालना भी है। अपने संबंध न रखनेवाली पर निन्दा सुननेका कौतूइल निर्बुद्धिता-

मूलक होता है। इस निर्बुद्धितामूलक कौतूहलको संयत रखकर शिष्टाचार तथा सुरक्षा के प्रतिकूल आचरण करनेसे रोकना ही इस सूत्रका अभिप्राय है। सूत्र कहना चाहता है कि मनुष्य अपने निर्बुद्धितामूलक कौतूहलको रोके। वह कुतूहलाधीन होकर शिष्टाचार तथा आत्मस्थितिकी सुरक्षा के प्रतिकूल आचरण न करे।

( राज्यसंस्थाका नौकरशाही बनजाना पापमूलक तथा पापजनक )

**वल्लभस्य कारकत्वमधर्मयुक्तम् ॥ २४५ ॥**

 ** स्वामीके ऊपर मुंहलगे अनुचरोंका आधिपत्य अधर्मयुक्त (अधर्मप्रसारक ) होता है।**

  **विवरण—** स्वामीके ऊपर अनुचरोंका आधिपत्य राष्ट्र में अधर्मयुक्त अर्थात् अधर्मप्रसारक होता है। इस प्रकारकी घटना स्वामीकी धर्मपालनकी अयोग्यता के कारण होती है। राजाके अधर्माभिभूत होजानेपर जब उसका कोई चरित्र नहीं रहता, तब उसके ऊपर अनुचरोंका शासन स्थापित होजाता है। या तो राजाकी अप्रतिभा या उसकी विषय-लोलुपता, दो कारणोंसे प्रभुतालोभी भृत्योंको अधर्मसे राज्य लूटनेका अवसर मिल जाता है। इस सूत्रमें वल्लभकी कारकताका अर्थ अपने स्वामीको अपनी आज्ञा में रखना है। यह राजाकी ऐसी हीन स्थिति है जैसी कि अध्यापक विद्यार्थीको अपनी इच्छानुसार न चलाकर विद्यार्थी के अनुसार चल पडा हो। कारकत्वका अर्थ कारयितृत्वसे है। राजाका धार्मिक होना अनिवार्य रूपसे आवश्यक है। धार्मिक राजा राष्ट्रकी सबसे बड़ी आवश्यकता है। राजापर धर्मका ही आधिपत्य रहे इसीमें राजा प्रजा दोनोंका कल्याण है। उसके ऊपर धर्मातिरिक्त और किसीका भी प्रभाव होना कल्याणकारक नहीं है। प्रजाका कल्याण ही तो राजधर्म है। राज्यभर में सत्यके प्रभावका तपते रहना ही तो प्रजाका कल्याण है। जो राजा अपने ऊपर धर्म के अतिरिक्त किसी भी व्यक्तिका आधिपत्य स्वीकार किये होगा वह निश्चितरूपसे धर्मभ्रष्ट हो चुका होगा। उसके राज्य में अधर्मका नग्न नृत्य होने लगेगा और अधर्म अपना प्रबल आधिपत्य जमा बैठेगा। राजा अपने ऊपर सत्यकी अटल

प्रभुताबनाये रखकर ही असत्य—दलनका व्रती रहसकता तथा अपने राज्य में सत्य या मनुष्यताके संरक्षक धर्मको जीवित बनाये रख सकता है। अपने ऊपर अधमको प्रभुत्व स्थापित करलेनेदेना राजाकी निस्तेज स्थिति है। धर्म ही तो राजाका राज्यैश्वर्य है। इससे भ्रष्ट होजाना तो राज्य से ही भ्रष्ट होने के बराबर है। धर्मभ्रष्ट राजा पापी हार्थोकी कठपुतली बनजाता है और वास्तव में राज्यच्युत होचुका होता है। धर्मभ्रष्ट राजाका प्रजापर कोई प्रभाव नहीं रहता। प्रजापर राजाका प्रभाव न रहना हो राजाकी राज्यभ्रष्टता है। ऐसा राजा हाथ में शासनदण्ड धारण किये रहनेपर भी राज्यभ्रष्ट होता है।

   पाठान्तर—**वल्लभस्य कातरत्वमधर्मयुक्तम्।**

   राजाकी दोनता अधर्मयुक्त होती है।

  राष्ट्ररक्षा नामका धीर, वीर, गंभीर कर्तव्य रखनेवाले स्वामीका दीन कातर होना अधर्मयुक्त, अयोग्यतासूचक, पापान्वित और दुष्परिणामी होता है।

  राजाका राज्यैश्वर्यशाली तेजस्वी होना अनिवार्य रूपसे आवश्यक है। राजा तो हो परन्तु उसके पास ऐश्वर्य न हो, यह कभी संभव नहीं है। राजा भी हो और अपनेको निर्बल भी समझे, यह उसकी दण्ड-धारणकी अयोग्यता है। उसकी यह हीनता उसे दण्ड-धारण में असमर्थ बनाकर दण्डनीय पापियोंका दुःसाहस बढानेवाली बनजाती है। राजाकी इस हीनताका परिणाम राज्य में अधर्मका अभ्युत्थान तथा धर्मकी ग्लानि करनेवाला बनजाता है। निस्तेज राजा अनिवार्य रूपसे पापको प्रोत्साहित करनेवाला होता है \। तेजस्विता ही राजधर्म है। जिसमें सत्य-रक्षा के लिये अदम्य उत्साह होता है उसका उत्साह प्रतिक्षण असत्य- दमनका रूप लेकर किया. शील रहता है। सत्य - रक्षा तथा असत्य-दमन ही राजाकी तेजस्विता है \। इसके विपरीत सत्य—रक्षामें शिथिलता अनिवार्य रूपसे असत्यका दुःसाहस बढानेवाली दीनता है जो राजाके लिये भयंकर अपशकुन है।

  राज्य जैसे धीर वीर राष्ट्रीय उत्तरदायित्ववाले कर्मोंमें दीनता या कातरत।

  अत्यन्त निन्दित मनोवृत्ति है। राजा या राष्ट्रपुरुष में अपने भुजबलसे अपने स्वामित्वकी रक्षाकी पूर्ण योग्यता और अदम्य उत्साह होना परमावश्यक है। शासनको सुव्यवस्था और सच्ची शान्ति दोनों गंभीर उत्तरदायित्व है और महती वीरता के काम हैं। ये कोई नानीजीके घर नहीं है।

**धर्म्याद्धि युद्धाच्छ्रेयोऽन्यत्क्षत्रियस्य न विद्यते। (गीता )**

  राष्ट्ररक्षाका वीरतापूर्ण कर्तव्य रखनेवाले क्षत्रिय के लिये, धर्म-रक्षार्थ, असत्य, अधर्म या पापसे संग्राम करते रहने के अतिरिक्त दूसरी किसी भी बातमें कल्याण नहीं है। पाप, अन्याय, अत्याचार के विरुद्ध निरन्तर संग्राम ही राज्याधिकारियोंकी सन्ध्या, जप, तप, पूजा, पाठ आदि सब कुछ है। संन्यासीको ज्ञान—समाधि अर्थात् कर्मयोगसे जो पद प्राप्त होता है, राज्याधिकारीको वही पद राष्ट्रव्यापी पापसे युद्ध छेडकर, उसे राष्ट्रमेंसे बहिष्कृत करनेसे प्राप्त होता है। तात्पर्य यह है कि राष्ट्रोनायक महत्वपूर्ण साहसिक कर्तव्योंमें दीनता बाजाना गर्हित है। स्वामी बननेवालोंमें सत्साहसिक कर्मोमें कूदनेकी अदम्य शक्ति होनी चाहिये। यदि राज्यकी रश्मि पकडने- वाले लोग अयोग्य अशक्त होंगे तो राष्ट्र में निश्चित रूप से पापवृद्धि और कर्तव्योंकी हानि होगी।

(हितैषियोंकी उपेक्षा अकर्तव्य )

**स्वजनेष्वतिक्रमो न कर्तव्यः॥२४६॥**

   **अपने हितैषियोंकी उपेक्षा न करनी चाहिये किन्तु उनके साथ यथोचित वर्ताव करना चाहिये।**

  **विवरण—**जीवनमें सत्य सुरक्षित रहे इसीमेंमानवमात्रका कल्याण है। सत्य ही नाना भांतिसे मानवका कल्याण करनेके लिये स्वजनोंका तथा उनके हार्दिक प्रेम और श्रद्धाका रूप लेकर प्रकट होता है। इस दृष्टिसे सत्य ही मानवमात्रका स्वजन है। सत्यनिष्ठ धार्मिक लोग समग्र मनुष्य समाजके स्वजन होते हैं। समग्र राष्ट्रके कल्याण में अपना कल्याण देखना सत्यनिष्ठ धार्मिक व्यक्तियोंके लिये स्वाभाविक होता है।

  राजा राष्ट्रका सेवक है। यदि राजा राष्ट्र—सिंहासनारूढ होकर राष्ट्रके सत्यनिष्ठ धार्मिक व्यक्तियोंकी उपेक्षा तथा अधार्मिकोंका सहयोग करके स्वेच्छाचारी बन जाय तो इसे अपनेपरसे सत्यका प्रभुत्व अस्वीकार करके असत्यका दास बनजाना कहा जायगा। राजा राष्ट्रसेवामें तब ही समर्थ हो सकता है जब वह सत्यरूपी सच्चे स्वजनकी उपेक्षा न करके उसे ही अपना नायक बनाकर रक्खे। यदि राजा सत्यरूपी स्वजनकी उपेक्षा करता है तो वह अपने सत्यद्रोहसे ही राष्ट्रद्रोही बनजाता है। वह राष्ट्रद्रोही होकर अपने राज्याधिकारका दुरुपयोग करता और उसे असत्यरूपी समाजके वैरियोंके हाथों में सौंप देता है। राज्य संस्थाको सत्यरूपी स्वजनोंके हाथों में रखना राजाका सबसे मुख्य कर्तव्य है। जिस समाजके लोग सत्यरूपी स्वजनोंकी उपेक्षा करदेते हैं वहाँकी राज्यव्यवस्था देशद्रोही पापियोंके पंजेमें फँस जाती, गुणी धार्मिक पुरुषोंकी उपेक्षा करती और आसुरिकताको ही प्राधान्य देती है।

( स्वजनोंसे स्वार्थलोलुप व्यवहार हानिकारक )

( अधिक सूत्र ) **स्वजनेष्वतिकामो न कर्तव्यः।**

   **अपने हितैषियोंके साथ स्वार्थलालुप बर्ताव मत करो। उनसे पारस्परिक कल्याणका संबंध रक्खो।**

  **विवरण—** सत्यनिष्ठ धार्मिक लोग ही सम्पूर्ण मानव समाजके स्वजन हैं। स्वार्थान्ध लोग भौतिक लाभ देखते ही सत्यको त्यागकर असत्यका आश्रय लेकर अपना काम बनाने में संकोच नहीं करते। ऐसे स्वार्थान्ध लोग समाजके धार्मिक सदस्योंके साथ शत्रुता किया करते हैं। इसलिये करते हैं कि धार्मिककी सत्यनिष्ठा स्वार्थलोभीकी स्वार्थीसिद्धिका विघ्न बनजाती है। सत्यनिष्ठ धार्मिक व्यक्तिको अपने स्वार्थका साधन बनानेका दुःसाहस करनेवाले लोग अनिवार्य रूपसे समाज में अशान्ति उत्पन्न करनेवाले देशद्रोही होजाते हैं। देशके राज्याधिकारको ऐसे देशद्रोहियों के हाथोंमें  
  १५ ( चाणक्य.)

जानेसे रोकना सावधान जाग्रत राष्ट्रका काम है। यह तब ही होसकता है जब कि राष्ट्रका प्रत्येक सदस्य एकमात्र राष्ट्रको ही अपना स्वजन मानकर एक दूसरे के साथ स्वार्थगन्धहीन बर्ताव करना सीखे। ऐसा करनेपर दी राष्ट्र में धर्मराज्य की स्थापना होना संभव है।

 मनुष्य इस विश्वपरिवारका एक पारिवारिक है। मनुष्य विश्वपरिवारका पारिवारिक बननेकी कला सीखनेके लिये ही पारिवारिक सम्बन्धोंमें अवतीर्ण हुआ है। पारिवारिक स्वजन विश्वपारिवारिकता सीखने के क्षेत्रमात्र हैं। मनुष्यको स्वजनोंको परमार्थदर्शनका क्षेत्र बनाकर रखना चाहिये। न कि उन्हें अपने स्वार्थ- साधनकी आखेट भूमि बनालेना चाहिये। स्वजनोंसे ऐसा दिव्य व्यवहार होना चाहिये कि उनकी भी तत्वज्ञानकी आँखें खुल जायें और अपने में भी किसी प्रकारका भ्रम या आसक्ति शेष न रहे। स्वजनोंसे कामना या स्वार्थका सम्बन्ध रखनेपर उनकी घृणाका पात्र बनजाना अनिवार्य है, जिसका अवश्यंभावी परिणाम उभयपक्षका कपटी बनजाना होता है। स्वार्थपरताके विवाद तथा सम्बन्ध विच्छेद दो अनिवार्य परिणाम हैं।

( दुष्टोंसे सम्बन्ध हानिकारक )

**मातापि दुष्टा त्याज्या॥२४७॥**

** दुष्ट होनपर माता भी त्याज्य होती है। शत्रुता करनेवाली मातासे भी दूर रहना चाहिये, औरोंका तो कहना ही क्या ?**

 विवरण— पुत्र के साथ शत्रुता करनेवाली माता मातृत्व के अधिकार से वंचित होकर पुत्रादिनी सर्पिणी जैसी दंडनीया बनजाती है। अपि शब्दका अभिप्राय यह है कि दूसरे अपकारियोंके त्यागमें तो किसी प्रकारकी शंकाको अवसर ही नहीं है।

**गुरोरप्यवलिप्तस्य कार्याकार्यमजानतः।  
उत्पथप्रतिपन्नस्य परित्यागो विधीयते॥**

 कार्याकार्यविवेक न रखनेवाले उन्मार्गगामी माता–पिता आदि गुरुओंका भी परित्याग अर्थात् निर्वासन कर दिया जाता है।

**स्वहस्तोऽपि विषदिग्धरछेद्यः॥२४८॥**

 जैसे आत्मरक्षा के नामपर विषाक्त स्वहस्त भी छेद्य होजाता है इसीप्रकार विनाश करनेपर उतर आये हुए प्रियसे प्रिय सम्बन्धीका भी त्याग करके आत्मरक्षा करनी चाहिये।

( हितैषिता ही बन्धुता )

**परोऽपि च हितो बन्धुः॥२४९॥**

** संसारी संबंध न रखनेवाला भी यदि कोई हितकारी अर्थात् अनुकूल व्यवहार करनेवाला व्यक्ति सत्यनिष्ठ धार्मिक हो तो उसे बन्धु समझकर अपनाना चाहिये।**

 **विवरण—** धार्मिक मनुष्यका संपूर्ण जीवन समाज-दितमें समर्पित होने के कारणका व्यक्तिमात्र के लिये हितकारी है। धार्मिक व्यक्ति यदि किसीसे शत्रता भी करता है तो वह अधर्मका ही विरोध करता है। वह अधर्मका विरोध करके संसारको धर्मका ही मार्ग दिखाना चाहता है। उसकी इस अधर्म—विरोधरूपी समाज—सेवासे समाजका प्रत्येक सदस्य आततायीके क्रमणसे सुरक्षा पाता है। इसलिए वह समाजके प्रत्येक सदस्यका परममित्र होता है। कहा जाता है कि विवेकी शत्रु भी हितकारी तथा मूढ मित्र भी अहितकारी होता है। अर्थात् विवेकी व्यक्तिका परिस्थिति के अनुसार शत्रुता जैसा दीखनेवाला बर्ताव भी वास्तवमें मित्रता ही होता है और मूढ भित्र सदा शत्रु जैसा व्याज्य होता है।

**परोऽपि हितवान् बन्धुःवन्धुरप्यहितः परः।  
अहितो देहजो व्याधिः हितमारण्यमौषधम्॥**

 देखने में शत्रु जैसा बर्ताव करनेवाला भी यदि हितकारी हो तो वह बन्धु है, बन्धु समझकर अपनाया हुआ व्यक्ति भी यदि अहितकारी हो तो

वह शत्रु है। व्याधि स्वदेहज होनेपर भी अपना शत्रु होती है तथा औषध सुदूर भरण्य या पर्वतपर उत्पन्न होनेपर भी हितकारी मानी जाती है।

**कक्षादप्यौषधं गृह्यते॥२५०॥**

  **जैसे व्याधिनाशक औषध अरण्य जैसे असम्बद्ध स्थान से लेनी पड़ती है इसीप्रकार उपकारी व्यक्ति संसारी दृष्टि से हीन होनेपर भी उपेक्षित तथा अवहेलित नहीं होना चाहिये।**

 पाठान्तर—**अक्षादप्यौषधं गृह्यते।**

 जैसे गुंजासे भी औषध तोलनेका काम लिया जाता है इसीप्रकार असम्बद्ध उपकारी व्यक्तिको भी हितैषी मानलेना पड़ता है।

( विश्वासके अयोग्य )

** ** **नास्ति चौरेषु विश्वासः॥२५१॥**

 ** चोरोंका विश्वास कभी न करना चाहिये।**

 **विवरण—**अन्यायपूर्वक संग्रह करने के इच्छुक सबके सब चोर हैं। अनुचित लाभ लेनेवाले व्यापारी, उत्कोच लेनेवाले तथा स्वेच्छाचारी, शासक, राजकर्मचारी, अन्यायी अदालत के चाटुकार व्यवहार–जीवी (वकील) कर्तव्य पालन न करनेवाले कर्ता, सच्चा धर्मप्रचार न करनेवाले धर्मप्रचारक, सच्ची शिक्षा न देनेवाले अध्यापक, राजनीति से पृथक् रहकर धर्मका प्रचार करनेवाले तथा कु—शासनका विरोध करनेसे बचते रहनेवाले पत्रकार, व्यवस्था– परिषदोंके सदस्य, नेता, धर्मप्रचारक तथा धार्मिक संस्थायें आदि सब चोर श्रेणी में आते हैं। ये सब राष्ट्रके चोर हैं। जिसका जो अधिकार नहीं उसका उसे चाहना ही चोरीका मूल है। वस्तुओंपर मनुष्योंकाअधिकार उचित श्रमरूपीउचित विनिमयसे ही प्रतिष्ठित होता है। समाज–सेवक होने के नाते देश के प्रत्येक नागरिकको अत्याज्य समाज–सेवा

करके ही अन्नग्रहण करनेका अधिकार प्राप्त होता है। इस सेवासे बचकर लोगोंको समाजकी सेवा के नामसे ठगना राष्ट्रीय चोरी है।

 पाठान्तर—**नास्ति चौरेषु विश्वासः।**

( इस समय शत्रुता न करनेवाले भी शत्रुको नष्ट करने में प्रमाद मत करो )

**अप्रतीकारेष्वनादरो न कर्तव्यः॥२५२॥**

 **शत्रुको प्रतिकार में उदासीन देखकर उसकी उपेक्षा न करनी चाहिये।**

 **विवरण—** अपनी किसी परिस्थितिसे विवश होकर इस समय प्रतीकारहीन बनकर रहनेवाले राष्ट्रद्रोही परराष्ट्रप्रेमी शत्रुओंकी ओरसे असावधानी मत बरतो। उन्हें कुछ न करता देखकर उनकी ओरसे असावधान मत होजाओ। उनसे शत्रुता मत त्यागो और उन्हें मित्र मत बनाओ। वे अप्रतीकारी होनेको अवस्था के परिवर्तन होते ही प्रतीकार–परायण होने में देर नहीं करेंगे। शत्रुकी भोलीमूरतों तथा चाटुकारिताभरी मीठी बातोंके धोखेमें आकर यह कभी मत भूलो कि शत्रु सदा शत्रु ही रहता है। चाणक्य राजनीतिशास्त्र में कहा है—

**शत्रोरपत्यानि वशंगतानि नोपेक्षणीयानि बुधैर्मनुष्यैः।  
तान्येव कालेन विपत्कराणि वतासिपत्रादपि दारुणानि॥**

 बुद्धिमान् राजनीतिज्ञ लोग घटनाचक्रवश अपने वश में आये शत्रुके वंशजोंकी उपेक्षा न करें। समय आनेपर आजके चुपचाप दोखनेवाले वे शत्रुवंशज लोग तलवारकी धारसे भी अधिक विपत्ति बुलानेवाले बनने में देर नहीं करेंगे।

( अधिक सूत्र ) **अप्रतीकारेषु व्यसनेष्वनादरो न कर्तव्यः।**

 **असाध्य विपत्तियोंकी भी उपेक्षा न करो।**

 **विवरण—**अप्रतीकार्य विपत्तियोंको अप्रतीकार्य समझकर निराश नहीं

होजाना चाहिये। मनुष्यको अप्रतीकार्य समझी हुई विपत्तियोंआनेपर उन्हीं जैसा कठोर बनकर उनका साम्मुख्य करना चाहिये। वीर मनुष्यको ऐसी विपत्तियों को देखकर अपने प्रयत्नोंमें अपेक्षित तीव्रता लानी चाहिये और उन्हें अपने कर्मक्षेत्रसे मारभगाने का प्रबलतम आयोजन करना चाहिये—

**याते समुद्रेऽपि हि पोतभंगे सांयात्रिको वांछति तर्तुमेव।**

 जैसे पोतव्यापारी मध्यसागरमें पोतभंग होजानेपर भी निराश न होकर समुद्र–संतरणके समस्त संभव उपाय किये बिना नहीं मानते। इसीप्रकार उत्साहसंपन्न लोग विपत्तियोंसे न घबराकर विपद्वारणके उपाय ढूँढने में व्यस्त हो जाते हैं।

**संपत्सु महतां चेतो भवत्युत्पलकोमलम्।  
विपत्सु च महाशैलशिला संघातकर्कशम् ॥**

 महापुरुषोंका चित्त संपत्तियों ( सुखों ) के दिनों में तो विपन्न सत्पुरुष की सहायता के लिए कमलकी पंखडियोंके समान कोमल होजाता तथा विपत्तियोंके दिन आनेपर तो पर्वतकी शिलाओं के समान अयंकर विपत्तियोंके सहने के लिये कठोर बनजाता है।

(विपत्ति या दुर्व्यसनको छोटा मानकर उपेक्षा न करो )

**व्यसनं मनागपि बाधते॥२५३॥**

** छोटासा भी व्यसन ( निर्बलता ) मनुष्य के सर्वनाशका कारण वनजाता है।**

** विवरण—** जैसे थोडासा भी विष मारक होजाता है इसीप्रकार जीवनका थोडासा भी बुरा स्वभाव मनुष्य के संपूर्ण जीवनका सर्वनाश करडालता है। जिसमें बहुत से व्यसन हैं उसके सर्वनाशकी तो बात ही मत पूछो। मानव–जीवनरूपी महाह्रदका समस्त जीवन–रस दुर्व्यसनरूपी नालीके द्वारा बह–बहकर मानवके जीवन-हृदको गुणों और सुखोंसे रीता कर देता है।

( अधिक सूत्र ) **व्यसनमना बाध्यते।**

  **व्यसनासक्त व्यक्ति विनष्ट होजाता है।**

 **विवरण—** अर्थ, सामर्थ्य तथा समयका दुरुपयोग करनेवाले निन्दित आचरण व्यसन कहाते हैं। व्यसनकी अधीनता स्वीकार कर लेनेवाले दीन-हीन मानवपर उसीके अपनाये व्यसन आपत्तियाँ बुलाकर खडी कर देते हैं।

 व्यसन आपात–मधुर प्रतीत होनेपर भी अन्तर्मे मानव–जीवनका सबसे कठोर शत्रु सिद्ध होता है। व्यसनको थोडासा नगण्य या मिष्ट समझना मनुष्यकी भयंकर भूल है। छोटासा थोडासा नगण्य भी व्यसन महाभयंकर विनाशकारी विस्फुल्लिंग होता है।

( धन उपार्जनीय है )

**अमरवदर्थजातमार्जयेत्॥२५४॥**

  **मनुष्य अपनेको अमर मानकर जीवनपर्यन्त जीवन सामग्रियौंका अर्जन करता रहे॥**

 **विवरण—** मनुष्य अर्थोपार्जनके संबंध में अपने को जरामरण–वर्जित पुरुष मानकर व्यवहार करे। सूत्र कहना चाहता है कि मनुष्य आलस्य, असामर्थ्य या उधारे वैराग्यको अपने ऊपर कभी अधिकार न करने दे \। वह यह जाने कि उसका शरीर सेवा अर्थात् अपनेसें उत्तमोत्तम गुणका विकास करके उनका दिव्यानन्द लेनेका एक पवित्र साधन है। सत्यरूपी प्रभु ही इस संसार में मानवका एकमात्र सेव्य है। शरीरको सत्यकीसेवा में लगाये रखकर जीवन–साधनोंका अर्जन करना मनुष्यका कर्तव्य है। धन कभी भी त्याज्य नहीं है। धनकी आसक्ति, उसका लोभ या उसका मोह ही त्याज्य है।

 मृत्यु तो किसी भी क्षण आखडी होसकती है। जब तक मौतका स्पष्ट निमंत्रण न मिले तब तक मानवके जीवनका एक भी क्षण कर्तव्यहीन न

बीतना चाहिए।अपने जीवनके एक भी क्षणको व्यर्थ खोना सम्पूर्ण जीवनको व्यर्थ करदेना है।

**अजरामरवत् प्राज्ञो विद्यामर्थं च चिन्तयेत् \।  
गृहीत एव केशेषु मृत्युना धर्ममाचरेत् ॥** ( विष्णुशर्मा )

 मनुष्य विद्या तथा जीवन–सामग्रीका उपार्जन तो अजर–अमरकी भाँति करे। परन्तु अपने मानवोचित कर्तव्य–पालन में यह मानकर अत्यन्त शीघ्रता करे कि " मौतने सिरके बाल पकड लिये हैं और अब यह मार ही देना चाहती है जो करना हो इसी क्षण कर लिया जाय।”

 पाठान्तर —**अजरामरवदर्थजातमर्जयेत्।**

 मनुष्य अपनेको अजर–अमर मानकर उचित उपायोंसे साधनसंग्रह करता चला जाय।

( धनाजनके प्रयत्न स्थगित मत करो )

**अर्थवान् सर्वलोकस्य बहुमतः॥२५५॥**

 **ऐश्वर्य–संपन्न मानव अपनी अर्थशक्ति से सार्वजनिक सम्मानका भजन होजाता है।**

 **विवरण—** व्यावहारिक जीवनमें धन ही लोक—स्थितिका निदान है। यदि मनुष्य धनी होकर व्यसनासक्तन हो तो उसका धन गोदुग्धके समान अमृतस्वरूप होजाता है। यदि मनुष्य व्यसनासक्त हो तो वही धन नवज्वरमें पिये दूधके समान विषवत् मारक होजाता है।

 राज्यसंस्थाके पास राज्यैश्वर्य रहना अनिवार्य रूप से आवश्यक है। राजा ऐश्वर्यशाली होकर ही प्रजापालन में समर्थ होता है। राजाको राज्यैश्वर्यसंपन्न बनने में अपना कोई भी सत्यानुमोदित प्रयत्न स्थगित नहीं रखना चाहिये।

 **धनेन बलवान् लोको धनाद् भवति पण्डितः।**

  मनुष्य धनवान् होनेसे बलवान् तथा बुद्धिमान् माना जाने लगता है।

**महेन्द्रमप्यर्थहीनं न बहु मन्यते लोकः॥२५६॥**

 **संसार अर्थहीन महेन्द्र (स्वर्गके सम्राट् ) का भी सम्मान नहीं करता।**

 **विवरण—**ऐश्वर्यहीन राजा सर्वमान्य न होसकनेसे राजा नाम पाने के भी अयोग्य होजाता है। लोग ऐसे राजाको हेय समझने लगते और आदर नहीं करते। उसका पराभव होने लगता है। लोग संसारी व्यवहारोंमें भी धनहीनकी अवज्ञा किया करते हैं।

 **अथवा—** संसार के लोग शरीरशक्ति में इन्द्रतुल्य बली होनेपर भी अर्थशक्ति से हीनकी अवज्ञा करते हैं।

  पाठान्तर—**महेन्द्रमप्यर्थहीनमवमन्यते लोकः।**

 संसार अर्थहीन महेन्द्रका भी अवमान करता है।

( दरिद्रताके दोष )

**दारिद्र्यं खलु पुरुषस्य जीवितं मरणम्॥२५७॥**

 **दरिद्रता जीवित मनुष्यको भी मृतवत् अर्थात् जीवनको मरणके समान व्यर्थ बनादेती है।**

 **विवरण—** भौतिक देह या राज्यकी रक्षा भौतिक साधगोंसे ही होती है। देह–रक्षा या राज्य–रक्षा के साधनोंका न रहना देह और राज्यके विनाशका कारण बनजाता है।

 निर्धनताके प्रसंग में यह भी जानना चाहिये कि जहां साधनहीनता दरिद्रता है वहां एक अन्य प्रकारकी भी घातक दरिद्रता है, जिस दरिद्रतासे प्रभावित आढ्यतम लोग भी दूसरोंके जीवनसाधनोंको अन्याय तथा छल–कपटसे छीनलेने पर उतर आते हैं। धनका बाहुल्य होनेपर भी मनमें समाजद्रोही कुत्सित धनतृष्णाका बने रहना दरिद्रतासे भी बड़ी दरिद्रता है। यह वह दरिद्रता है जिसे हटाना सर्वथा मनुष्य के वशमें है। यह दरिद्रता मनुष्यकी स्वाधीन व्याधि है। धनतृष्णा मानवमनको चाहे

जितना धन होनेपर भी सदा अभावप्रस्तरखती, अप्रामाणिक गर्हित उपायोंसे भी अपनेको बुझवाना चाहती तथा मनुष्यको सदा दुःखी बनाये रहती है। धनतृष्णाके चक्कर में पडकर दुःखी जीवन व्यतीत करना जीवनके सच्चे आनन्दसे वंचित रहकर जीवित रहते हुए भी मृतवत् होजाना है। जिन धनी लोगों में मानवता अर्थात् समाजके प्रति कर्तव्यशीलताने विकास नहीं पाया उनका धन उन्हें मिला हुआ एक अभिशाप है। समाजके सहयोग से धनोपार्जन करके उसमें से समाजके अभ्युस्थान में अर्पण न करनेवाले स्वार्थी लोग प्रभुको लटनेवाले अकृतज्ञ तस्कर ( नमकहराम ) मृत्योंके समान समाजके व्याधिग्रस्त भाग हैं।

 पाठान्तर— **दारिद्र्यंखलु पुरुषस्य जीवितमरणम्।**

 दरिद्रता जीवनको ही मरण जैसा अकार्यकारी बना डालनेवाली अवस्था है।

( अर्थका महत्व )

**   विरूपोऽर्थवान् सुरूपः॥२५८॥**

 **अर्थश्रीसे शोभित दानी पुरुष सौन्दर्यहीन होनेपर भी रुचिकर माना जाने लगता है।**

 **विवरण—** धनका सदुपयोग करनेवाला ही सच्चा धनवान् या अर्थवान् है। धनका सदुपयोग करनेवालेका दैहिक सौन्दर्य उपेक्षित होकर उसका हार्दिक सौन्दर्य ही ज्ञानीसमाज में आहत होने लगता है। धनवान् दानीका कुरूप भी याचकोंके मनोंको मोहित करनेवाला होजाता है। रूपलावण्यहीन देहवाले दानी धनवानोंकी कुरूपता उनके घनके सदुपयोगसे इस दृष्टि से दूर होजाती और उन्हें सुरूप बनादेती है कि उनके धनसे उपकृत होनेवाले याचकलोग उनके दर्शनोंसे कृतार्थ होते और सदा उनके दर्शनके प्यासे बने रहते हैं। उनकी दानप्रवृत्ति ही उन्हें सुरूप बना देती है। उनके पांचभौतिक देवकी कुरूपता उनकी दानशीलतामें छिपकर दूर होजाती है।

उनकी अपने धनका सदुपयोग करने की प्रवृत्ति ही उनकी सुरूपता होजाती है। परन्तु ध्यान रहे कि यह सुरूपता दानी धनियोंको ही प्राप्त होती है। कृपण विरूपोंको ऐसी गुणार्जित सुरूपता प्राप्त नहीं होती।

 पाठान्तर — **विरूपोऽप्यर्थवान सुरूपः ( सुपुरुषः )।**

 असुन्दर भी अर्थवान् धनार्थियों के मुखसे सुरूप ( या सुपुरुष ) कहाने लगता है।

**अदातारमप्यर्थवन्तमर्थिनो न त्यजन्ति॥२५९॥**

 **धनार्थी लोग कृपण धनवानको भी अपनी याचनाका पात्र या धनतृष्णाका आखेट बनाने से नहीं चूकते।**

 **विवरण—**याचक लोग उसकी दानशक्तिको उत्तेजित करनेके लिये उसके सामने प्रार्थी बने ही रहते हैं। वे धनी होनेसे दानकी संभावना देखकर उससे याचना करते ही चले जाते हैं।

 धनकी दान, भोग तथा नाश तीन अवस्था है। सत्पात्रको दान देना धनको सुरक्षित करनेकी सर्वोत्तम विधि है।

**उपार्जितानां वित्तानां त्याग एव हि रक्षणम्।**

 उपार्जित धनोंका समाजसेवा में दान ही उनकी रक्षाका पूर्ण प्रवन्ध है। दान दाताका नित्यसाथी बनजाता है। यदि हमारे धनका उपयोग हमारे समाजको सद्गुणी सम्पन्न और सुखी बनाने में होजायेगा तो यह हमारे धनका सर्वोत्तम रक्षाविधान होगा।धनका इससे उत्तम कोई उपयोग संभव नहीं है कि वह अपने प्रतिपालक समाजको आदर्शसमाज बनाने के काम आये \। धन्य हैं वे लोग जिनकी उपार्जित धनशक्ति अपने समाजके कल्याण में नियुक्त होती है।

 सत्पात्रमें दान करनेवाला दाता बनना ही धनवान्की बुद्धिमत्ता है। सत्पात्रमें दान करनेवाला धनके सदुपयोगसे आत्मप्रसाद लाभ करता है। कृपणका धन अपात्रके हाथों में बलात् पहुंचकर समाजके अकल्याण में लगकर

उस कृपणको समाजका आहेत करनेवाला अपराधी तथा दातापनके आत्मप्रसादसे वंचित करके पश्चात्तापग्रस्त दुखी बनाडालता है।

 विपन्न सत्पुरुषकी सहायता, पाठशाला, धर्मशाला, पुल, घाट, प्याऊ, औषधालय आदिके निर्माण तथा संचालन, भूचाल, जलप्रलय, महामारीसे त्राण आदि समाजोपयोगी कार्यों में अपनी सटुपार्जित घनशक्ति व्यय करना **“ दान "** है।दस्यु, चोर, व्यसन, विपत्ति, राष्ट्रविप्लव आदि में धनका विच्छिन्न होजाना **" नाश "** है। कुटुम्ब, अतिथि, स्वजन, आश्रित तथा अपनी जीवनयात्रा में घनका व्यय होना **“ भोग ”** कहता है। जिस कृपण मानव में भांग और दानकी बुद्धि नहीं होती उसके धनका नाश अनिवार्य है और उसका धन उसके लिये अनर्थ या शिरःपीडा मात्र होता है।

**अकुलीनोऽपि कुलीनाद्विशिष्टः॥२६०॥**

 **अपनी धनशक्तिको समाजसेवामें नियुक्त करनेवाला धनी व्यक्ति अकुलीन होनेपर भी समाजसेवासे विमुख रहनेवाले कुलीनसे श्रेष्ठ होजाता अर्थात् अधिक सम्मान पाने लगता है।**

** विवरण—** बात यह है कि समाजसेवक धनवानोंके पास चाहे वे कुलीन हों या अकुलीन समाजको अपनी धनशक्ति के सदुपयोगसे शक्तिमान् बनाये रखनेवाला भौतिक सामर्थ्य संगृहीत होजाने के कारण समाजमें उनकी प्रतिष्ठा होने लगती और वे समाजकी आशाओंके केन्द्र बनजाते हैं। उनके पास समाजोदारक साधनोंका संग्रह होजाना ही उनकी प्रतिष्ठाका कारण होता है। किन्तु कुलीन लोग धनी होनेपर भी समाजसेवा न करें तो वे कुलीनतासे पतित तथा समाजकी भौतिक सेवासे मिलनेवाली प्रतिष्ठा से वंचित होकर समाजद्रोहके कलंकभागी होते हैं।

**आचारो विनयो विद्या प्रतिष्ठा तीर्थदर्शनम्।  
निष्ठा वृत्तिस्तपो दानं नवधा कुललक्षणम्॥**

 सदाचार, विनय, विद्वत्ता, प्रतिष्ठा, सत्संग, भक्ति, जीवनयात्राकी सुकरता,तपस्या तथा दान ये नौ गुण मनुष्य के सरकुलमें उत्पन्न होने के लक्षण हैं।

 पाठान्तर—**अकुलीनोऽप्यर्थवान् कुलीनाद्विशिष्टः।**

( नीच अपमानसे नहीं डरता )

** ** **नास्त्यमानभयमनार्यस्य॥२६१॥**

 **नीचको समाज में अपने अपमान या तिरस्कारका कोई भय नहीं होता।**

** विवरण—** जैसे मलिन वस्त्रवालेको वस्त्र मलिन होजानेका भय नहीं रहता, इसीप्रकार अनार्यतारूपी मलिनताको अपनानेवालेको अपमानका डर नहीं रहता।

( व्यवहारकुशलकी निर्भयता )

**  न चेतनवतां वृत्तिभयम्॥२६२॥**

 **व्यवहारकुशल चतुर लोगोंको जीविका न मिलनेका कभी भय नहीं होता।**

 **विवरण—** उनकी व्यवहारकुशलता, प्रत्युत्पन्नमतिता, अनागतविधातृत्व आदि गुण ही उनकी जीविका के प्रबल आश्वासन होते हैं।

( जितेन्द्रियकी निर्भयता)

**न जितेन्द्रियाणां विषयभयम्॥२६३॥**

 **जितेन्द्रिय व्यक्तियोंको विषयके सान्निध्यमें पतित होनेकी कभी शंका नहीं होती।**

 **विवरण—** विषयोंके सान्निध्यमें पतनकी शंका उन्हीं लोगोंको होती है जो अजितेन्द्रिय होते हैं।

( सफल जीवनकी निर्भयता )

** न कृतार्थानां मरणभयम्॥२६४॥**

 **संसारका रहस्य समझकर कर्तव्यपालन करने के द्वारा अपना जीवन सार्थक करलेनेवालोंको मृत्युभय नहीं होता।**

 **विवरण—** मृत्युका भय उन्हीं लोगोंको होता है जो अपने मानवोचित कर्तव्यपालनसे अपना जीवन सफल नहीं करपाते। अपने मानवोचित कर्तव्यका पालन करनेवाले लोग प्रत्येक क्षण कर्तव्यपालनकी सफलता के कारण विजयी जीवन बितानेवाले मृत्युञ्जयी बनजाते हैं। यही उनका अपने जीवनको सार्थक करना कहाता है। अपने जीवनको सार्थक करना ही अमर बनजाना है। जीवनको जो व्यर्थता है वही तो मृत्युभीति है। सत्यमें सम्मिलित जीवन ही सत्यस्वरूप होता है। इसके विपरीत असत्यको दासता करना जीवित रहते हुए भी अमानवोचित जीवन बिताना रूपी मृतावस्था है। असत्यविरोधरूपी अत्याज्य, अनिवार्य कर्तव्यपालन करते हुए कर्तव्यशील व्यक्तिकी सहर्ष वरण की हुई मृत्यु भी उसे कर्तव्यपालनका आनन्द देनेवाली होती है। उसके विपरीत देहका भोगार्थ दुरुपयोग करने वाले व्यक्तिकी मृत्यु उसे भोगसुख से वंचित करनेवाली विभीषिका होती है।

( साधुकी उदार दृष्टि )

**  कस्यचिदर्थं स्वमिव मन्यते साधुः॥२६५॥**

 **महामात साधु लांग पराय धनाकाउनके पास रक्खी हुई अपने धन जैसी सत्यकी धरोहर मानते हैं। अर्थात् वे पराये धनोंको भी अपने धनोंके समान ही सदुपयोग में आता देखना चाहते हैं।**

 **विवरण—** व्यक्तिगत धनाध्यक्ष बनने की भावना समाजमें स्वार्थबुद्धिका प्रचार करनेवाली समाजद्रोही भावना है। व्यक्तिगत धनाध्यक्षतारूपी दूषित भावनाको त्यागकर समाजके प्रत्येक सदस्यकी भौतिक सम्पत्तिका सत्यके अधिकारों में आजाना ही, सार्वजनिक कल्याणको अपना कल्याण समझनेवाली सहानुभूति, समाजबन्धन या शान्तिदायक सामाजिक आदर्श है। यही साधुओंके जीवनका आदर्श है। साधुलोगोंके इस आदर्शको समाज संगठन में सुप्रतिष्ठित करदेना ही राजधर्म है। इसीको 'महाजनो येन गतः स पन्थाः ' कहा जाता है। यही राजचरित्र आदर्शसमाजकी रचना करनेवाला समाजबन्धन है। साधुलोग किसीके धनको पराया मानकर उसका

कभी लोभ नहीं करते। वे संसारके धनोंको दूसरोंके पास रक्खी हुई सत्यकी धरोहर मानकर उसकी ओरसे निश्चिन्त तथा निरीह बनेरहते हैं। असाधु लोग पराये द्वयोंको सत्यका न मानकर अपना भोग्य माननेकी भूलसे भटक जाते तथा उनके अपहरण में प्रवृत्त होजाते हैं।

 **अथवा—** साधुलोग परकीय धर्मोको अपनासाही समझते और उन्हें भी अपने ही धनके समान विनाश, अपहरण आदिसे बचाते हैं। साधु लोगों में अपने परायेका भेद नहीं होता।

**अयं निजः परो वेति गणना लघुचेतसाम्।  
उदारचरितानां तु वसुधैव कुटुम्बकम्॥**

 मेरे तेरेकी भावना लघुचेताओंका काम है। उदारचरितोंकी दृष्टि में तो यह सारी ही वसुन्धरा उनका कुटुम्ब हे। **“आत्मवत् सर्वभूतेषु यः पश्यति स पण्डितः"** जो सब भूतोंको अपनेपनकी भावनासे देखकर उनमें ऐकात्म्यका दर्शन करता है वही पण्डित है।

** अथवा—** साधुपुरुष दूसरोंके धर्मोकी भी सरक्षा अपने धनके समान सत्यार्पणमें ही समझते हैं।

( परधनके सम्बन्ध में श्रेष्ठ नीति )

** ** **परविभवेष्वादरो न कर्तव्यः॥२६६॥**

** दूसरे के धनोंको लोभनीय नहीं मानना चाहिये।**

 **विवरण—** व्यक्तिगतधनतृष्णा ही दूसरेके धन में लोभ उत्पन्न करनेवाली सामाजिक व्याधि है। यदि परधनोंको लोभनीय माना जायगा तो उनके अपहरणकी इच्छा होना अनिवार्य होजायगा और तब मनुष्यका मनुष्यत्व हो जाता रहेगा। जो मनुष्य अपने न्यायार्जित धनमें अलंबुद्धि रखता है वह परधनोंको आदर अर्थात् महत्व या लोभनीय दृष्टि से कभी नहीं देखता। दूसरेके धनका लोभ न करना ही उसका निरादर या उपेक्षा है। लोभीका चोर होना अनिवार्य है। लोभी तो हो और चोर न हो यह असम्भव है।

 पाठान्तर — **परविभवेष्वादरो नैव कर्तव्यः।**

( परधनलोलुपतासे हानि )

**परविभवेष्वादरोपि विनाशमूलम्॥२६७॥**

 **दूसरोंके धनोंको लोभनीय दृष्टिसे देखना भी मानवके सामाजिक बन्धनका घातक तथा सर्वनाशका कारण होता है।**

 **विवरण—** मनुष्य धनलोभसे भ्रमिष्ठ होकर अपनी समाजकल्याणकारी कर्तव्यबुद्धि या कार्याकार्यविवेकको खोबैठता है। परविभवका लोभ समाजमें अशान्ति, पाप तथा विवाद पैदा करता है।

 पाठान्तर—**परविभवेष्वादरो विनाशमूलम्।**

( परधनकी अग्राह्यता )

**   पलालमपि परद्रव्यं न हर्तव्यम्॥२६८॥**

 **किसीका एक तिनका जितना क्षुद्रतम धनतक नहीं चुराना चाहिये।**

** विवरण—**अनधिकारपूर्वक किसीकी क्षुद्रतम वस्तु लेना भी अपहरण या चोरी है। चोरीके अपराधको गुरुता या लघुताका अपहृत वस्तुकी गुरुता लघुतांके साथ कोई संबन्ध नहीं है। चोरी किसी कर्मका नाम नहीं है। चोरी तो भावनाका नाम है। चोरीकी भावना ही चोरी है। चोर क्षुद्रतम वस्तुकी चोरी करके अपनी इस मनोवृत्तिका परिचय देता है कि उसका मन किसी बड़ी वस्तुकी चोरीके अवसर ढूंढ रहा है। समाज में चोरीकी भावनाको मिटा डालना ही समाजकल्याणकारिणी सच्ची समाजसेवा है। राजा या राज्याधिकारी लोग स्वयं इस आदर्शको अपनाकर ही अपने राजचरित्रके आदर्शको समाज में सुप्रतिष्ठित कर सकते हैं।

**परद्रव्यापहरणमात्मद्रव्यनाशहेतुः॥२६९॥**

 **पराये द्रव्यका अपहरण अपने द्रव्यकें विनाशका कारण बन जाता है।**

 **विवरण—** स्वयं चोरी करना समाजमें चोरीका दुईष्टान्त उपस्थित करके चौर्यवृत्तिको प्रोत्साहित करना होता है। चोर लोग अपनी इस कुप्रवृत्ति से स्वयं भी चोरीके आखेट बननेका द्वार खोल देते हैं। चोरी करना अपने प्राणको भी विपद्ग्रस्त करनेका कारण बनजाता है।

 पाठान्तर— **परद्रव्यापहरणमात्मद्रव्यविनाशहेतुः।**

( चोरी मनुष्यका सर्वाधिक विनाश )

**न चौर्यात् परं मृत्युपाशः॥२७०॥**

** मृत्युका पाश चोरीके पाशसे अधिक दुःखदायी नहीं होता।**

**विवरण—**चोरी करना अपने मनुष्यतारूपी स्वरूपकी हत्या करके नैतिक मौतसे मरते रहना है। चोरीसे मनुष्यको मनुष्यता, धन, यश तथा शरीर सभी संकटापन्न होजाते हैं।

( समाजमें नैतिकताके आदर्शको रक्षाके लिये अल्पसाधनों से

जीवन बितानेका व्रत लो )

**यवागुरपि प्राणधारणं करोति लोके॥२७॥**

** संसार में शरीररक्षा के लिये तो यवागूभी पर्याप्त है।**

 **विवरण—**चोरी, उत्कोच, अपहरण, लुण्ठन, प्रतारणा, द्यूत ( जुआ ) आदि लोभज अमानवोचित उपायोंसे अनधिकार षड् रस भोजन तथा नानाविध ऐश्वर्य पाकर नैतिक मृत्युको अपनालेने से तो यही अच्छा है कि राज्याधिकारी लोग सत्योपार्जित लप्सीसे जीवन धारण करके अमरत्व पाकर आत्मकल्याण करें और समाजके सामने नैतिकताका आदर्श सुप्रतिष्ठित करें।

( साधनों के उपयोगका उचित समय पहचानो )

**न मृतस्यौषधं प्रयोजनम्॥२७२॥**

** मरचुकनेके पश्चात् औषधप्रयोगका कर्तव्यसमाप्त होजाता है।**

** विवरण—** मनुष्यकी कर्तव्यबुद्धि हो अपने समाजको जीवित रखनेवाली महौषध है। मनुष्यजीवनका एक भी क्षण समाजकी सच्ची सेवा करने के कर्तव्य हीन नहीं रहना चाहिये। मनुष्यका संपूर्ण जीवन कर्तव्यमय है। इस जीवनव्यापी कर्तव्यको छोडकर मानवजीवन में नैष्कर्म्यस्थितिको अपनानेका कोई अवकाश नहीं है। जीवनकालमें मनमें ऐसी भावनाको स्थान देना कि "हमारा कर्तव्य समाप्त होचुका" अकालमृत्युनामक अमानवीय स्थितिको अपनाना है। अपने जीवितकालको कर्तव्यहीन स्थिति में बिताना अज्ञानकी मौत मरजाना है। जब तक जीवन है तब तक समाजसेवारूपी ज्ञानमयी स्थितिको अपनायेरहना ही जीवन कहलानेवाली सच्ची स्थिति है। इस स्थितिको त्यागना ही मृत्यु है।

 **अथवा—** मृतके लिये औषधीकी आवश्यकता नहीं है।

 औषध तो जीवनकालकी आवश्यकता है। किसी भी साधनको काममें लाने में प्रसाद न करना चाहिये। साधनके उपयोगके उचित समयको बीतने नहीं देना चाहिये। ' का वर्षा जिमि कृषी सुखाने' पदार्थके ठीक उपयोगके समय ही उससे काम लेलेना चाहिये। इस उपयोगकालको टालना या टलने देना नहीं चाहिये। औषध रोगके लिये हैं मृत्युके लिये नहीं। जब औषधसे रोग न जानेपर भी औषध की जाती है तब उसका उद्देश्य कर्तव्य- पालनका सन्तोष होता है।

 पाठान्तर– **न कालेन मृतस्योषधं प्रयोजनम्।**

 ( कालका अर्थ भी मृत्यु ही है ) पूर्णायु भोगकर प्राकृतिक मृत्यु पानेवाले के लिये चिकित्साका प्रयोजन नहीं है।

**‘ प्राप्तकालो न जीवाते '।**

 जब तक श्वास है तब तक मृत्युसे संग्राम करना कर्तव्य है। मरनेका समय आगया है ऐसी मनमानी कल्पना करके निश्चेष्ट बैठे रहना कर्तव्य हीनता है।

( प्रभुत्वरक्षा राज्यसंस्थाका सार्वदिक कर्तव्य )

**समकाले स्वयमपि प्रभुत्वस्य प्रयोजनं भवति॥२७३॥**

 **साधारणकालमें अपना प्रभुत्व बनाये रखना ही स्वयं कर्तव्यका रूप लेकर उपस्थित रहा करता है।**

**विवरण—** संधि, विग्रह आदि जटिल प्रश्नोंके उपस्थित न होनेपर साधारणकाल में संसार में अपनी प्रभुताको जीवित रखते रहना भी एक महत्वपूर्ण राष्ट्रीय प्रयोजन होता है। राजालोग विषमकालका अभाव देखकर राज्यश्री के प्रदर्शन तथा वृद्धि में प्रमाद न करें।राजा केप्रभुत्वपर चोट न आनेका काल साधारणकाल कहाता है। चोट ही आक्रान्त मनुष्यको चोट बचाकर आत्मरक्षा करनेका कर्तव्य सौंप देती है। परन्तु राजशक्ति संपन्न लोग अपनेपर बाह्य माक्रमण न होने की अवस्था में अपने आपको शक्तिसंग्रहकी आवश्यकता से हीन समझनेकीभ्रान्ति न करें। अपने प्रभुत्वको दृढ बनायें रखने में प्रमाद करना ही आक्रमक शत्रुओंको पैदा करनेवाला होता है।

( कर्तव्य में समयका महत्व )

( अधिक सूत्र ) **स्वकाले स्वल्पमपि प्रभूतत्वस्य प्रयोजनं भवति।**

 **जैसे व्याधि उपस्थित होने से पहले स्वास्थ्यरक्षाका साधारण नियम भी व्याधिनिरोधक होता है। परन्तु व्याधि होजानेपर स्वास्थ्यरक्षाके साधारण निमयका उल्लंघन होते ही व्याधिकी समस्या जटिल होजाती है। इसी प्रकार साधारण समयका प्रभुत्वरक्षाका साधारण कर्तव्य उपेक्षित होजाय तो उसका परिणाम राज्यसंस्था के लिये प्रभूत (विराट् ) संकट बुलानेवाला बनजाता है।**

** विवरण—** उचित समयपर उपयोग में लाई हुई थोडी वस्तु भी प्रचुर वस्तुको रक्षा या उत्पत्तिकी साधक बनजाती है। कर्तव्यका उचित काल बीत जानेपर तो प्रचुरकी प्रचुरता भी निष्फल होजाती है। कर्तव्य के संबंध में

योग्य कालको पहचाननेका बहुत बड़ा महत्व है। कर्तव्यका काल कर्तव्यका महत्वपूर्ण अंग है। कर्तव्यका योग्य काल बीत जानेपर कर्तव्य लूला, लंगडा अंगहीन होकर निष्फल होजाता है। भूखेके लिए थोडा भोजन भी हितकारी होता है क्षुधाहीनको मिली भोजनसामग्री भी वृथा होजाती है।

 **अथवा—** व्याधि सुचिकित्स्य हो तो औषधकी बूंद भी काम करजाती है और अचिकित्स्य होचुकनेपर दिव्य औषधसे भी कुछ लाभ नहीं होता।

( नीचके ज्ञानका नीच उपयोग )

**नीचस्य विद्याःपापकर्मणि योजयन्ति॥२७४॥**

 **नीचोंकी ( चतुराइयां ) या पदार्थविज्ञान आदि कौशल उनके समस्त बुद्धिवैभव ( उन्हें विनीत, सुजन, उपकारक तथा धार्मिक न बनाकर ) उन्हें चोरी, कपट, माया, जिम्ह, अनृत, परवंचन, लुण्ठन, अनधिकारभोग आदि पापकर्मों में लगा देता है।**

 **विचरण—** नीच लोगों में सुविद्याजनित फल नहीं पाया जाता \। मनुष्यको पापसे न रोककर पाप करनेकी कला सिखादेनेवाली विद्या विद्या न होकर अविद्या कहाती है। मनुष्य शुकविद्या के अध्ययनसे पापसे नहीं बच पाता \। किन्तु शिष्टोंके वातावरणका अंग बनकर उनसे शिष्टाचार, सौजन्य, विनय तथा कर्तव्याकर्तव्य विचार सीखकर ही पापसे बचकर गौरव पा सकता है। भागवत में कहा है—

**सरस्वती ज्ञानखले यथाऽसती।**

 विद्वान् खलमें उसका ज्ञान उसकी सरस्वतीको दुष्टा बना लेता है।

 पाठान्तर—**नीचस्य विद्या पापकर्मणा योजयति।**

 नीचकी विद्या उसे छल, कपट, चोरी आदि पापकर्मोमेंसान देती है।

**पयःपानमपि विषवर्धनं भुजंगस्य नामृतं स्यात्॥२७५॥**

** जैसे सांपको दूध पिलाना उसका विष बढाना होता है अमृ–**

**तोत्पादक नहीं, इसी प्रकार नीचोंका विद्यालाभ उनकी नीच प्रवृत्तियोंको ही अनेकगुणा कर देनेवाला होजाता है।**

 **विवरण—** नीच लोग विद्यालाभसे सुधरते नहीं, प्रत्युत उससे उनकी नीचताको बढावा, सहकार तथा प्रोत्साहन मिलजाता है। मनुष्य में मानवोचित कर्तव्यनिष्ठा पैदा करना रूपी विद्यालाभका जो महत्वपूर्ण उद्देश्य है वह नीचोंको उनकी नीचतारूपी अयोग्यता के कारण अप्राप्त रहता है। नीचोंके पास विद्या पहुंचाना उनके हाथ में छुरा पकडादेना होता है।

( चरित्रका जीवनव्यापी प्रभाव )

( अधिक सूत्र) **ऐहिकामुत्रिकं वृत्तम्**।

** मानवका चरित्र उसके वर्तमान और भावी दोनों कालोंपर अपना अमिट प्रभाव रखता है।**

 **विवरण—** मानवका दुष्ट चरित्र नरक और अपयश दिलाता है। उसका सुचरित उसे दोनों कालोंमेंस्वर्ग और कीर्ति देता है। इसदृष्टि से सुचरित्रका संग्रह और रक्षा मनुष्यका परम कर्तव्य है। मानवजीवनके सुख- दुःख उसके चरित्रके भले–बुरे होनेपर निर्भर करते हैं।

 पाठान्तर— **ऐहिकामुष्मिकं वित्तम्।**

 सद्भावोपार्जित तथा असद्भावोपार्जित धन वर्तमान तथा भावी दोनोंमें सुखदुःखदायी होता है।

( जीवन में अन्नका महत्वपूर्ण स्थान )

**नहि धान्यसमो ह्यर्थः॥२७६॥**

** संसार में अन्न जैसा जीवनोपयोगी कोई पदार्थ नहीं है।**

 **विवरण—** जीवनधारक पदार्थों में अन्नका सबसे मुख्य स्थान है। अन्न स्वयं ही अर्थोपार्जनका लक्ष्य है। इसीसे अन्न संसारका सर्वश्रेष्ठ पदार्थ है। " अन्नं वै प्राणिनां प्राणाः ”अन्न ही प्राणियोंके प्राण हैंसमस्त भूमण्डलके एकत्रित रत्नादि पदार्थ एक भी मनुष्यकी भूख नहीं मिटासकते।

क्षुधाकी निवृत्ति केवल अन्नसेहोती है। इसलिये राजालोग अपने राष्ट्रको धान्यसंपन्नबनाये रखने में कोई बात उठा न रक्खें। कूप, पोखर, कुल्या, नाले, बांध आदि रूपों में सिंचनका प्रबन्ध करके राष्ट्र में अन्नोत्पादन पर पूरा बल लगायें।

( राज्यसंस्थाका सबसे बड़ा शत्रु )

**न क्षुधासमः शत्रुः॥२७७॥**

** राज्यका अन्नाभावजनित दुर्भिक्ष या अपरितृप्त क्षुधाके समान कोई शत्रु नहीं है।**

**बुभुक्षितः किं न करोति पापम्।**

 भूखा क्या पाप नहीं करता के अनुसार अन्न न पासकनेवाली जनतामें पारस्परिक लुंठन आदि अशान्ति उत्पन्न होना अवश्यम्भावी होजाता है। इसलिए राजालोग राज्यमेंक्षुधाका हाहाकार न होने देनेके लिये सदृढ़ उपायोंका लवलम्बन करें। शत्रुतो धनादिका ही अपहरण करता है, क्षुधा तो शरीर, इन्द्रिय तथा प्राणतक हरण करलेती है। इसलिए राजाको क्षुनिवृत्ति के लिए अन्नोत्पत्तिमेंप्रजाकी भरपूर सहायता करनी चाहिये। महाभारत में कहा है—

**वासुदेव जरा कटं कष्टं धनविपर्ययः।  
पुत्रशोकस्ततः कष्टंकष्टात् कष्टतरं क्षुधा॥**

 वृद्धावस्था भी कष्ट है, धननाश भी कष्ट है, पुत्रशोक भी कष्टहै परन्तु क्षुधा सब कष्टोंसे बड़ा कष्ट है।

( निकम्मोंका भूखों मरना निश्चित )

**अकृतेर्नियता क्षुत्॥२७८॥**

 **अकर्मण्य निकम्मे आलसी मानवका भूखों मरना अवश्यंभावी होता है।**

 **विवरण—** कर्मप्रवण लोग अपने पुरुषार्थ से धनधान्यादि पाकर अपनी और दूसरोंकी क्षुधा मिटा देते हैं। किसी राष्ट्र में लोगोंका भूखों मरना उसके लिये महा अभिशाप है। इसलिए राजा लोग भूखसे मरनेका प्रसंग न आने देने के लिये बेकारीकी उत्पत्ति और वृद्धि न होने दें तथा उसे बलपूर्वक रोकें। धनी या निर्धन किसीको भी कर्महीन (खाली) रहना वैधानिक अपराध माना जाना चाहिये और समस्त प्रजाको जीविकासे संपन्न बनाकर रखना चाहिये। श्रम सबके ही लिये अपरिहार्य होना चाहिये। जब तक मनुष्य आलस्य त्यागकर सत्यानुमोदित जीवनधारणके लिये आवश्यक उद्योग नहीं करेगा तब तक क्षुद्बाधा नहीं हटेगी।

 पाठान्तर — **अकुतेर्नियता क्षुद्बाधा।**

 अकर्मण्यको क्षुधाकी बाधा अनिवार्य है।

( क्षुधाकी विकरालता )

**नास्त्यभक्ष्यंक्षुधितस्य॥२७९॥**

** क्षुधापीडितके लिये अभक्ष्य कुछ नहीं रहता।**

 **विवरण—** बुभुक्षित लोग घास, पात, वृक्षोंकी छाल, मिट्टी, नरमांस आदि अमानवोचित आहार करनेपर उतर आते हैं। **‘ कष्टात् कष्टतरं क्षुधा'** भूख संसारका सबसे बड़ा कष्ट है। राजा लोग‘ भूखा क्या नहीं करता’ इस डरसे अपने देशको अन्नसम्पन्न बनाये रखें।

( इन्द्रियों के दुरुपयोगका दुष्परिणाम)

**इन्द्रियाणि जरावशं कुर्वन्ति॥२८०॥**

** इन्द्रियोंका मर्यादाहीन उपयोग मनुष्यको समयसे पहले वार्धक्यअधीन करदेता है।**

**विवरण—** इन्द्रियाधीनता ही वार्धक्य है। इन्द्रियोंपर प्रभुता मनुष्यका अक्षय यौवन है।ज्ञानी मानवोंके जीवनोंमेंवार्धक्य नामसे दूषित

अनुत्साह, नपुंसकता या असत्यकी दासता जैसी जीवन्मृत अवस्था नहीं रहा करती। ज्ञानीका यौवन उसके चर्मकी विशेषता न होकर उसके मनका धर्म होता है। ज्ञानोत्साहरूपिणी कर्मवीरता दी ज्ञानीका अटल रूपयौवन होता है। इन्द्रियां जीवनानुकूल तत्वका संग्रह करने तथा जीवनविरोधी तत्वोंसे अलग रहने के लिये बनी हैं। मनुष्य की जीवनेच्छा इन्द्रियोंके रूप में व्यक्त हुई है। जीवनधारणमें ही इन्द्रियोंका सदुपयोग होता है। अवैध भोग इन्द्रियोंका दुरुपयोग है। अवैध भोग ही मनुष्यको अकालवार्धक्यके अधीन कर देता है। मनुष्यको अपनी इन्द्रियोंपर पूर्ण संयम रखकर जीवनपर विजय पाकर रहना चाहिए। इस विराट् प्रकृति में से जो थोडीसी प्रकृति मनुष्यको प्रकृतिका योग्य प्रबन्धक और विजेता बनकर आत्मप्रसाद लाभ करने के लिये मिली है इन्द्रियां भी उसीप्रकृतिका एक भाग है। दो प्रकारके मनुष्य होते हैं एक वे जो अपनी प्रकृतिपर अपना वश रखते हैं। दूसरे वे जो अपनी प्रकृतिकी अधीनतामें उसके दास बनकर रहते हैं। या तो मनुष्य अपनी शक्तियों का स्वामी बनकर रहे या अपनीशक्तियोंकी दासता स्वीकार करके रहें। संसार में जितने महापुरुष आते हैं ये सब अपनी प्रकृतिपर अपना पूर्णाधिपत्य रखते हैं। वे जैसा चाहते हैं उनकी प्रकृतिको उन्हीको इच्छाकी अनुचारिणी बनकर रहना पड़ता है। संसारमें जितने महत्वहीन लोग होते है वे सब अपनी शक्तियोंके दास बनकर रहते हैं। इन्द्रियो भी मनुष्यकी शक्ति हैं। वे यदि उच्छृंखल होकर रहें तो उनका दास मानव अपनेको वार्धक्यको सौंपकर दुःख भोगता है।

**जीवेम शरदः शतम्।अदीनाः स्याम शरदः शतम्॥**

 हम सौ वर्ष जिये और सौ वर्ष हमें अपने जीवन में दूसरोंसे व्यक्तिगत सेवा लेनी न पडेका महाघोष इन्द्रियोंपर पूर्ण विजय पाये रहने से ही पूर्ण होना संभव है। इसलिए जो लोग स्वस्थ कर्मक्षम जीवन पाना चाहें, वे इन्द्रियविजयी होकर रहें।

( प्रभु बनाने योग्य )

**सानुकोशं भर्तारमाजीवेत्॥२८१॥**

 **जो प्रभु अपने सेवककी मनुष्यताका सम्मान अपनी मनुष्यताके समान ही करता हो वही सेव्य वनाने योग्य होता है।**

** विवरण—** निर्दय प्रभुके आश्रयसे जीविका संदिग्ध होती तथा अवनतिकी संभावना बनी रहती है। यदि किसी कारण सदय प्रभुसे धन न भी मिल सके तो भी दया तो सुलभ रहती है।

**पंच त्वानुगमिष्यन्ति यत्र यत्र गमिष्यसि।  
मित्राण्यमित्रा मध्यस्था उपजीव्योपजीविनः॥** ( विदुर )

 मनुष्य के साथ मित्र, अमित्र, मध्यस्थ, उपजीव्य तथा उपजीवक ये पांच अवश्य लगे रहते हैं। उसे अपने जीवननिर्वाह के लिये कुछ लोगों का सहयोग लेना ही पडता है।

**सेवितव्यो महावृक्षः कलच्छायासमन्वितः।  
यदि देवात् फलं नास्ति छाया केन निवार्यते॥**

 फल तथा छाया दोनों से सम्पन्न महावृक्षकी सेवा करनी चाहिये। दैव वश फल न भी मिले तो भी छाया तो कहीं नहीं चली जाती।

(लोमीको प्रभु बनाने से हानि )

**लुब्धसेवी पावकेच्छया खद्योतं धमति॥२८२॥**

 **सहानुभूतिहीन प्रभुका सेवक अग्निकी इच्छासे खद्योतमे फूँँक मारकर उससे आग जलाना (अर्थात् बैलसे दूध दुहना ) चाहता है।**

 विवरण— जैसे खद्योतसेवी मानव वह्निलाभसे वंचित रहकर अपने ही भ्रमसे विफलमनोरथ होता है, इसी प्रकार लुब्धसेवी मानव अपने पुरुषपरीक्षादोष से अपने ही भ्रमसे विफलमनोरथ होता है।

**नीचाश्रयो न कर्तव्यः कर्तव्यो महदाश्रयः।**

 दीनका आश्रय न करके शक्तिसम्पन्न दयालुका आश्रय करना चाहिये।

**उपासना चेन्महतामुपासना।**

 यदि किसीका आश्रय लेना ही पडे तो विशाल हृदयवालेका ही लनेमें कल्याण है।

( आश्रयणीय प्रभुके गुण )

**विशेषज्ञं स्वामिनमाश्रयेत्॥२८३॥**

 गुणोंका आदर करनेवाले, गुणीको पहचाननेवाले स्वामी की ही सेवा करना स्वीकार करे।

 विवरण— गुणी सदा गुणादरी व्यक्निको ढूंढा करता है। गुणादरी स्वामीका आश्रय चाहनेवालका स्वयं गुणीहोना अनिवार्य होता है। गुणादरी स्वामीकीसेवामें गुणीके मनोरथका पूर्ण होना निश्चित होता है।

**पुरुषस्य मैथुनं जरा॥२८४॥**

**स्त्रीणाममैथुनं जरा॥२८५॥**

(असमान विवाहसे गार्हस्थ्यजीवनकी दुखदता)

**न नीचोत्तमयोर्विवाहः॥२८६॥**

** नीच और उत्तममें वैवाहिक सम्बन्ध नहीं होने चाहिये।**

 **विवरण—** विवाहप्रथाका उद्देश्य समाज में शान्तिकी शृंखला बनाए रखना है। विवाहप्रथा न रहे तो समाज निर्बाध व्यभिचारका क्षेत्र बन लाता है। मनुष्यकी वैवाहिक प्रवृत्ति में संयमका सन्निवेश करके समाज कल्याण करना ही मनुष्याताका आदर्श है। इस आदर्शको नष्ट न होने देने तथा समाजको असंयमके मार्गपर न चलने देने के लिये ही विवाहप्रथा के रूप में सामाजिक शासन प्रचलित हुआ है। प्रत्येक सामाजिक व्यवहार में पात्रापात्र योग्यायोग्यका विचार करना मनुष्यका कर्तव्य है। वैवाहिक संबन्धके

लिये उच्चकुल छांटना आवश्यक है। आदर्शप्रेमी, संयमी, जिसेन्द्रिय लोग ही समाज में उच्च मानने योग्य हैं। आदर्शप्रियता संयम तथा जितेन्द्रियता ही उच्चकुलका लक्षण है। आदर्शच्युत स्वेच्छाचारी लोग नीचकुल समझे जाने चाहिये। आदर्शच्युति तथा स्वेच्छाचारिता ही कुलोंकी निम्नगामिता है। उच्चता मनुष्यका स्वभाव तथा पतन उसकी अस्वाभाविक स्थिति है। इसलिए गार्हस्थ्य जीवनमें प्रवेश करते समय वैवाहिक संबन्धके इस कल्याणकारी संबंधको ध्यान में रखकर ही गार्हस्थ्य जीवनमें प्रवेश करना चाहिये।

 यदि गार्हस्थ्य धर्मको कलंकित करनेवाले पतित पात्रों के साथ संबंध स्थापित न करनेकी सावधानी नहीं बरती जायगी तो समाजका पतित होजाना अनिवार्य होजायगा। समाजमें मनुष्यता रूपी उच्च कुलको प्राधान्य तथा पूज्यस्थान दिये रहना ही विवाहका आदर्श है। इस आदर्शको समाजके ऊपर शासन के रूप में सुप्रतिष्ठित रखकर इसे नीचतासंशोधक दण्डके रूपमें कियाशील बनाये रखना ही समाजपति विज्ञ लोगोंका ध्येय होना चाहिये। अपरिणतबुद्धि विवाहार्थी लोगों के निर्णयोंका रूपज या धनज मोहसे विपथगामी होजाना अपरिहार्य है। इस दृष्टि से पारिवारिक जीवनको विशुद्ध रखनेके लिये वैवाहिक संबंध में उच्चताकीरक्षाका सुप्रबन्ध रखना विज्ञअभिभावकों का उत्तरदायित्व है। **'गृहस्थः सदृशींभार्यां विन्देत '** गृहस्थ होने का इच्छुक आयु, रूप, गुण, जाति, धर्म तथा शीलमेंसमान पत्नीको प्राप्त करे। विवाहका अर्थ विशेष प्रकारका संयमी गार्हस्थ्यधर्म स्वीकार करना है। समाजानुमोदित वैध पति तथा वैध पत्नी होना तथा देवल समाजको अपना योग्य प्रतिनिधि देनेकी भावना से इस धर्मको अपनाना ही गार्हस्थ्य जीवनकी विशेषता है।

 शिष्टाचार तथा शास्त्रकी अनुसारिता ही पति-पतियोंकी वैधता मानी जाती है। जो आयु यश तथा पुण्य सुरक्षित रखना और समाजको सद्गुणी सन्तान देना चाहें वे समाजानुमोदित दाम्पत्य संबंध में सीमित रहें, अपने गृहस्थ जीवनको त्याग तथा संयमके अभ्यासकी तपोभूमि बनाकर उसे

भोगका कुअवसर न रहने देकर परमार्थलाभका सुअवसर बना डालें। मनुष्य गृहस्थधर्मको केवल सृष्टिपरम्परा चलाने मात्रके लिये स्वीकार करें। “ प्रजायै गृहमोधिनाम् " के अनुसार मनुष्य केवल समाजको श्रेष्ठ सदस्य देने के लिये गार्हस्थ्य धर्म स्वीकार करें। ऐसा करनेसे जहां मनुष्यको स्वास्थ्य, बुद्धिलाभ तथा भायुरक्षा होती है वहां समाजको स्वस्थ बलवान् संयमी सन्तान देनेका सन्तोष भी प्राप्त होता है। गृही लोग संयमी जीवन यापन करें, घरोंको तपोवन तथा सन्तानको सुचरित्रकी शिक्षा देनेवाला विश्वविद्यालय बनाकर रक्खें तो वे स्वयं भी वीर्यवान् मेधावी शक्तिमान् तथा आयुष्मान् होंऔर उनकी सन्तति भी ऐसी ही हो।

**अगम्यागमनादायुर्यशःपुण्यानि क्षीयन्ते॥२८७॥**

( मनुष्यका सबसे बडा बैरी )

**नास्त्यहंकारसमः शत्रुः॥२८८॥**

 अहंकारसे बडाकोई शत्रु नहीं है।

 **विवरण—** यहां जिस अहंकारको शत्रु कहा गया है वह भौतिक सामर्थ्यका हंस है। उसे ही यहां अहंकारके नामसे निन्दित करके उसे शत्रु कहा गया है। यों तो यह सारा ही संसार अहम्मय है। दाम्भिकलोग भौतिक सामथ्येके उपासक होते हैं। भौतिक सामर्थ्यकी दासता हो धनबल, जनवल, देहबल रूपी आसुरिकता है। अपने से अधिक बलशालीका तो दास बनजाना तथा अपने से निर्बलपर आक्रमण करना ही अहंकार या असुरस्वभाव है। देहात्मबुद्धि (अर्थात् अपने पांचभौतिक देह) को ही अपना स्वरूप समझना अहंकारको परिभाषा है। मनुष्य की इन्द्रियलालसाका ही नामान्तर देहात्मबुद्धि है। यह भावना ही मनुष्यकी भूल या अज्ञान है कि हम भोगनेवाले हैं तथा रूप, रस आदि विषय हमारे योग्य हैं, हम इस संसार में इन्हें भोगनेके लिये आये हैं। इन्हें भोगनेके अतिरिक्त हमारे पास और कोई काम नहीं है। " इन्द्रियोंमें भोगप्रवृत्ति स्वाभाविक है। इन्द्रियों को

भोगप्रवृत्तिको अपना स्वभाव मानलेना अज्ञानरूपी अहंकार है। अज्ञानी मनुष्य के पास आत्मतृप्ति नामकी कोई अवस्था नहीं होती। वह संपूर्ण जगत्को अपने भोग्य रूप में देखना चाहता है। जगत्को अपने भोग्य रूप में देखना और जगत्के पदार्थों को देख–देखकर अपने मन में कामाग्नि सुलगा लेना ही बन्धन है। यही कामना है। यही दुःख है। कामाग्नि रूपरसादि विषयोंकी आहुतियोंसे नहीं बुझती। कामाग्निका बुझते रहना ही मनुष्यजीवनकी अखण्ड शान्तिका आदर्श है। अपनी इन्द्रियोंको ही अपना स्वरूप समझकर, उन्हींको भोक्ता मानकर भोगबन्धन में फंसजाना अज्ञान है। देहको कर्ता भोक्ता न मानकर देहके स्वामी देहीको अपना स्वरूप समझ जाना ही ज्ञान है। देही स्वभावले नित्य मुक्त रहनेवाली सत्ता है।

 जब मनुष्य अपने इस रूपसे परिचित होजाता है तब भोगोंकी कीचडमेंसे निकलजाता तथा उसका बन्धनरहित स्वभाव विजयी हो जाता है।अज्ञानरूपी भोगबन्धन मनुष्यका परम शत्रु है। भोगबन्धन ही राज्याधिकारियोंको कर्तव्यभ्रष्ट करनेवाला उनका परम शत्रु है। भोगनिरपेक्षतारूपी ज्ञान ही राज्याधिकारियोंकी प्रतिष्ठा बढानेवाला परम मित्र है। स्वयं ज्ञानी बनकर रहना ही अपने समाजको भी ज्ञानी बनानेवाला मनुष्योचित कर्तव्य-पालन है। समाजका शत्रु बनना समाजका ही द्रोह नहीं किन्तु आत्मद्रोह भी है। यह विश्व अपने विधाताका एक विराट परिवार है। प्रत्येक प्राणी इस विश्वपरिवारका पारिवारिक है। सब ही जीवनाधिकार लेकर संसार में आये हैं सबके जीवनाधिकारको उदारतासे स्वीकार करनेसे ही संसार में सुखका स्वर्ग उतर सकता है। परन्तु अहंकारका जो एक दूषित रूप है वही दूसरोंके अधिकारको उदारतापूर्वक स्वीकार करनेसे रोकता है। अहंकार मनुष्यको मनुष्यका शत्रु बनादेता है। मनुष्यों में जो भेद पड़ता है वह उनके मिथ्या अहंकारसे ही पडता है। देहात्मवाद ही भेद और विवादका मूल है। मनुष्यको जानना चाहिये कि हम लोग देहोंसे अलग–अलग होने पर भी देही रूपमें सब एक हैं। हम सबके समान लक्ष्य हैं। अपनेमें मानवताका पूर्ण विकास ही मानवमात्रका लक्ष्य है। इस लक्ष्यको पा लेने पर

पारस्परिक शत्रुताका अन्त होजाता है। अहंकार न रहनेपर यह समस्त संसार मनुष्यको अपना सहायक मित्र दीखने लगता है। अहंकारामिभूत मनुष्य विवेकहीन होकर अपने अवैध आचरणोंसे अपना पराया अनिष्ट करके संसार में दुःखोंकी वृद्धि करदेते हैं। संसारमें अशान्ति पैदा होना अहंकारका ही दुष्परिणाम है। कर्ण, दुर्योधन, रावण आदिके जीवन अहंकारकृत अशांतिउत्पादन के उदाहरण हैं।

**मदमानसमुद्धतं नृपं न वियुक्तेंनियमेन मूढता।  
अतिमूढ उदस्यते नयान्नग्रहीनादपज्यते जनः॥** ( भारवि )

 अविवेक कभी भी दर्प तथा अहंकारसे समुद्रत राजासे अलग नहीं रहता। अतिमूढ ( अविवेकी ) मानव नीतिमार्ग से बाहर दूर फेंक दिया जाता अर्थात् नीतिहीन होजाता है। लोकमत नीतिदहीन से विरक्त तथा रुष्ट होजाता और उससे असहयोग करलेता है।

( सभामें शत्रुसे वाग्व्यवहारकी नीति )

**संसदि शत्रुं न परिक्रोशेत्॥२८९॥**

 **सभा में शत्रुके क्रोधको उत्तेजित करनेवाली कटुवाणी या अपभाषण करके विचारसभाको छेडछाडकी सभा मत बनाओ।**

 **विवरण—** सभामें शत्रुपक्ष या इसके वक्ताको व्यक्तिगत निन्दा करके मुख्य विचारणीय विषयको खटाई में मत डालो। सौजन्य तथा शिष्टाचारकी मर्यादामें रहते हुए अपने पक्षका मण्डन तथा शत्रुपक्षका खण्डन करो। सभा में बोलनेकी एक मार्यादा होती है। उसका उल्लंघन न करते हुए ही विवाद्य विषयपर आक्षेप या परिहार किये जाने चाहियें।

 सूत्रका यह अभिप्राय नहीं कि सभासे बाहर शत्रुसे अपभाषण या बाग्युद्ध छेडा जाय। इसका यह भी अर्थ नहीं कि शत्रुकी अनुचित बात का खण्डन भी न किया जाय। सूत्रकारका तात्पर्य यह है कि सभाके ही शत्रुके साथ वाग्युद्धका स्वाभाविक क्षेत्र होने के कारण वहां शत्रुकी ओर से उत्तेजनाका कारण पाकर भी अपना वक्तव्य संयत सुसभ्य भाषामें रखना

चाहिये। शत्रुके मनमैं रोष पैदा करनेवाली उसकी व्यक्तिगत निन्दा करना हानिकारक है। इस प्रकार असंयत छेडछाडका परिणाम यह होगा कि वह रुष्ट होकर तुम्हें अपमानित करनेवाली मर्मभेदी बातें कहनेपर उतर आयेगा और तब सभाके वार्तालापका उद्देश्य ही धूलमें मिल जायगा।

 किन्हीं निश्चित आलोच्य विषयोंपर सभाकी सम्मति पानेके लिये ही सभाका अधिवेशन नियत किया जाता है। सभाके अधिवेशन के समय किसीको भी सभा के आलोच्य प्रसंगसे बाहर कोई बात करनेका अधिकार नहीं होता। यदि कोई वक्ता सभाके आलोच्य विषयसे बाहर बातें करने लगे तो वह सभाके साथ धृष्टता करनेका अपराधी बनजाता है। वह अपनी इस प्रवृत्तिसे सभासे बहिष्कृत होने योग्य बनकर अपनी ही हानि करलेता है \। सभा के अधिवेशन में परस्पर शत्रुता रखनेवाले दोनों पक्ष किसी विशेष कारणसे ही उपस्थित होते हैं। शिष्टाचार चाहता है कि दोनों शत्रुपक्षों को सभामें उपस्थित कर देनेवाले उस विशेष कारणका ध्यान रखकर अपने से शत्रुता रखनेवाले पके साथ भी सभामेंअन्य सदस्योंके समान ही व्यवहार करे। शिष्टाचार तो यहां तक चाहता है कि यदि वह सभा शत्रुके अपराध पर विचार करनेही के लिये एकत्रित हुई हो तब भी उस विचारको निष्पक्ष विचारकोंके ही अधीन रखना चाहिये। उस विचारमें अभियुक्त (अपराधी) के विपक्षको निर्णय देनेका अधिकार नहीं देना चाहिये। अभियोक्तापक्ष अभियुक्तपक्षके साथ किसी प्रकारका अशिष्ट बर्ताव करने या उसके साथ सीधा कोई व्यवहार करनेका कोई अधिकार नहीं रखता \। शत्रुपक्षके साथ व्यक्तिगत यथोचित व्यवहारका क्षेत्र सभासे बाहर होता है सभा नहीं। सभामेंशत्रुके साथ सत्यरक्षाके नाम पर जो भी कोई बरताव किया जाता है वह असत्यविरोधरूपी सत्यनिष्ठा ही होता है। सभाके अधिकार पर हस्तक्षेप न करके समाके निष्पक्ष निर्णयको सुगमता से प्रभावशाली रहने देना ही सभाके प्रसंग के अनुकूल सत्यनिष्ठाका रूप होता है। सभाकी उपेक्षा करके सभास्थल में शत्रुके प्रति व्यक्तिगत विद्वेषका

प्रदर्शन करनासभाका अधिकार बलात् अपहरण करनेवाली असत्यकीदासता है।

( शत्रुका सर्वनाश करना मानवीय कर्तव्य )

**शत्रुव्यसनं श्रवणसुखम्॥२८०॥**

** शत्रुकी विपत्ति श्रुतिमधुर होती है।**

 **विवरण—** अपने शत्रुको विपन्न करडालना ही सत्यनिष्ठ विजिगीषुके सफल कर्तव्यका एकमात्र ध्येय रहता है। कोई विजिगीषु असत्यदलनका अहंकार भी करे और असत्य मार्गपर चलनेवाला उसका शत्रु विपन्न न होकर सम्पन्न अर्थात् अपने भौतिक शक्ति के घमण्ड में निश्चिन्त बना रह जाय तो समझना चाहिये कि उसका शत्रुदमनका कर्तव्य अपालित रहरहा हे। विजिगीषुको तो शत्रुके साथ प्रतिक्षण वह बर्ताव करके हर्षित रहना चाहिये जिससे उसके शत्रुका जीवन पग-पगपर कण्टकाकीर्ण होता रहे। सत्यनिष्ठ व्यक्तिकी दृष्टि में शत्रुके व्यसनके श्रवणसुख होनेका यही रूप है।

 परस्पर शत्रुता रखनेवाले दोनों पक्ष एक-दूसरेको मिटानेका ही उद्देश्य रखते हैं। यही उनकी शत्रुताका अभिप्राय होता है। सत्य और मिथ्या में वध्यधातक संबंध सदासे चला आरहा है। दो विवदमानों में एक सच्चा और दूसरा अन्यायी होना अनिवार्य है। सत्यनिष्ठ व्यक्ति असत्यको मिटाकर अपने जीवनव्यवहार सत्यको हो विजयी बनाये रखनेका विचार रखता है। उसके इस लक्ष्य में विघ्न डालनेवाला ही उसका शत्रु होता है जिसे वह मूर्तिमान् असत्य माना करता है। सत्यनिष्ठ व्यक्ति अपने शत्रुको मिटाना चाहता है। इसमें कोई संदेह नहीं कि शत्रुकी विपन्नस्थिति उसके असत्य दमन रूपी उद्देश्य के अनुकूल होनेसे उसके लिये सुखप्रद होती है। परन्तु असत्यनिष्ठ व्यक्तिपर काकतालीयन्यायसे आपत्ति आई देखकर प्रसन्न हो जानामात्र सत्यका विजयोल्लासनहीं कहा जासकता।

 सत्यके बलसे असत्यका दमन करचुकना ही सच्चा विजयोल्लास या विजयाल्लासकीयोग्यता है। सत्यनिष्ठके हृदय में इस विजयोल्लासका प्रत्येक

क्षण विद्यमान् रहना हीउसे असत्यविरोध में प्रेरित करते रहनेवाला विश्वविजयी अस्त्र है। सत्यनिष्ठ विजिगीषु इस विजयोल्लासको बाह्य प्रदर्शनकाविषय कभी नहीं बनाता। वह तो प्रतिक्षण अपने हृदय में सत्यकी महिमा तथा असत्यनिष्ठकी अवनति ( दुःखमयी स्थिति ) दोनोंको एक ही नेत्रसे देखता रहकर प्रसन्नता मनाता रहता है। उसका शत्रु असत्यकी दासता करके प्रतिक्षण मनुष्यताको तिलांजलि देता रहकर विनष्ट होचुका होता है। उसकी दृष्टि में उस शत्रुके पांचभौतिक देहका विनाश उपेक्षाका विषय रहता है। यदि उसके पांचभौतिक देइके विनाशको ही सत्यका विजयोल्लास माना जाय तो उसके पांचभौतिक देहका विनष्ट न होना विजिगीषुके लिये दुःखदायी मानना पडेगा। तब तो जबतक शत्रु जीवित है या सत्यनिष्ठ से अधिक भौतिक बलवाला है तबतक सत्यनिष्ठ के हृदय में सत्यका विजयोल्लास अनुपस्थित स्वीकार करना पडेगा तथा तबतक स्वयं सत्य में सुखाभावरूपीदुःख स्वीकार करना पड जायगा। परन्तु सत्यकी अनुपम मधुरता में दुःखको स्थान नहीं है। शत्रु चाहे जीता रहे, मर जाय, विपद्ग्रस्त होजाय या निर्विघ्न रहे, सत्यनिष्ठ व्यक्ति तो अपने सत्यकी महिमासे प्रत्येक क्षण सुखसागर में निमग्न रहता है। उसके सुखदुःख शत्रुके भौतिक विनाश अविनाश पर निर्भर नहीं होते। सत्यनिष्ठकी सुखमयी स्थिति में दुःख की अत्यन्त निवृत्ति होचुकी होती है।

( धनहीनता से बुद्धिनाश )

**अधनस्य बुद्धिर्न विद्यते॥२९१॥**

 **धनहीन व्यक्तिकी बुद्धि नष्ट होजाती या प्रसृत होनेके अवसरोंसे वंचित होजाती है।**

** विवरण—** अर्थाभावसे जीवनयात्राकी चिन्तासे व्याकुलता बने रहनेसे बुद्धि मन्द पड़ जाती तथा प्रतिभा सो जाती है। निर्धनताको स्थिति में बुद्धिको हताश निराश न होने देकर स्थिर रखना धनहीान मनुष्यका कर्तव्य

होता है। बुद्धिमान व्यक्ति समाजकी शक्ति होते हैं। राज्यसंस्थाका निर्माण करना इन्हीं लोगोंका उत्तरदायित्व होता है। राजा अपनी राज्यसंस्था में राष्ट्रके बुद्धिमान् व्यक्तियों को मुख्य स्थान देकर सच्ची राष्ट्र सेवा करने में तब ही समर्थ होसकता है जब कि वह समाजके बुद्धिमान् लोगों को निर्धनताका आखेट बनने से सुरक्षित रखनेका उचित प्रबन्ध करे।

 धन स्वभावसे ही धनोपासकों के पास रहता है। धन ही धनोपासकों के जीवनका ध्येय होता है। धनोपासक धनके लिये अपने मनकी मूल्यवान् पवित्रताको बलिदान करचुका होता है। इसके विपरीत मनकी पवित्रता या सचाई लक्ष्यवालेको मनकी पवित्रताको सुरक्षित रखने के लिये धनका बलिदान देदेना पड़ता है। सच्चे बुद्धिमान् वे ही लोग हैं जो अपनी सचाईको सुरक्षित रखकर मनुष्यतानाम के सच्चे धनके धनवान् रहना ही अपना लक्ष्य बनालेते हैं तथा इसीसे वे समाज में श्रद्धाकी दृष्टि से देखेजाते हैं ! ऐसे लोग राष्ट्र के भूषणस्वरूप होते हैं। ये लोग समाज में मनुष्यताको जीवित रखने के नामपर मनुष्यताका संरक्षण करनेवाली राज्य संस्था बनानेको अपने जीवनका सर्वश्रेष्ठ, सर्वमहान् कर्तव्य बनालेते हैं।

 परन्तु ध्यान रहे कि ऐसे समाजसेवक बुद्धिमान् व्यक्तियोंका निर्धन होना अनिवार्य है। इन महामना लोगोंके धनाभावको दूर करके इन्हें अपनी राज्यसंस्थाके मुख्य स्तम्भ बनाये रखने के लिये उचित प्रबन्ध करना राजाका राष्ट्रहितकारी तथा स्वहितकारी कर्तव्य है। यदि राज्यको निर्विघ्नता से चलाना हो तथा उसे प्रजाकल्याणकारी मार्गपर सुप्रतिष्ठित रखना हो तो राजाको राष्ट्र के निर्धन परन्तु बुद्धिमान व्यक्तियोंकी जोवनयात्रा में यथोचितसहयोग देकर राष्ट्रकेलिये उनका बौद्धिक धार्मिक सहयोग प्राप्त करना ही चाहिये। बुद्धिमान् व्यक्तियोंके धनहीन होने पर भी उनकी बुद्धि समाज या राष्ट्रका अक्षय धन है। इन बुद्धिमान् व्यक्तियोंकी धनहीनताका भी राष्ट्रीय दृष्टि से असाधारण मूल्य है। इन लोगोंकी धनहीनता समाजमें बुद्धिकीसंरक्षिका है। ये लोग समाजमें बुद्धि के संरक्षक हैं। क्योंकि ये

धनोपासक न होकर बुद्ध्युपासक हैं इसीलिये तो ये लोग निर्धन हैं। यह समाजका सौभाग्य है कि ये लोग धनोपासक न होकर निर्धन हैं। यदि ये लोग भी धनोपासक होजाते तो समाज में सद्बुद्धिको कहां आश्रय मिलता ? सद्वुद्धि सिद्धान्तसेवी होने के कारण अपने सेवकोंको सदा धनोपासनासे निवृत्त अतएव निर्धन बनाये रखती है। परंतु इस प्रकारके लोग राष्ट्र के अमूल्य धन हैं। जिस समाजका लक्ष्य धनोपासना होजाता है उस समाजमें से मनुष्यतारूपी अक्षय संपत्ति लुप्त होजाती तथा उसमें आसुरी प्रवृत्तिका प्रबल होना अनिवार्य होजाता है।

( धनहीनताकी हानि )

**हितमप्यधनस्य वाक्यं न शृणोति॥२९२॥**

** निर्धन के हितवचनोंपर भी कोई काननहीं देता।**

** विवरण—** किसी समाजका धनोपासक होजाना इस बातका प्रमाण है कि यह समाज अपनी हिताहित बुद्धि खोबैठा है। इस दृष्टि से धनसंपत्तिको जीवनका लक्ष्य बनालेना स्वविनाशक तथा समाजद्रोही कल्पना है। इसलिये है कि धनोपासक लोगोंको समाजके हिताहितकी कोई अपेक्षा नहीं रहती। समाजहितकारी लोगोंका धनोपासक होना असंभव है। सारे समाजमें समाजका दित करनेकी बुद्धिको जाग्रत रखना राजाका कर्तव्य है। यही तो मुख्य राजधर्म है। जिस समाजमेंसे समाजहित करने की भावना लुप्त होजाती है उस पतित समाजकी बनायी हुई राज्य संस्था, समाजद्रोही आसुरीराज्य बनजाता है। राजाका उत्तरदायित्व है कि समाजके लोगोंको समाजकी हिताहितबुद्धिकी चेतना प्रदान करता रहे। उसका यह भी उत्तरदायित्व है कि वह समाजके हितकी बात कहने की योग्यता रखनेवाले निर्धन व्यक्तियोंको समाज में शीर्षस्थानीय मान्य तथा पूज्य बनाकर रखें। इसलिए स्क्खें कि समाजके ये निर्धन बुद्धिमान् लोग राजशक्तिसे प्रोत्सा-

इन पाकर समृद्ध होकर भोजनाच्छादन चिन्तासे मुक्त रहें तथा उनकी निश्चिन्त बुद्धि समाजका कल्याण करनेके उपयोग में आती रह सके।

**अधनः स्वभार्ययाऽव्यवमन्यते॥२९३॥**

** परिवारके लिये जीवनसाधन न जुटा सकनेवाला निर्धन अपनी भार्या से भी अपमानित होता है।**

** विवरण—** पत्नी आदि परिवारकी जीवनयात्रा में धनकी आवश्यकता होती है। पारिवारिकोंकी जीवनयात्रा के लिये गृहपतियोंका धनपति होना परमावश्यक है। जैसे वृक्षवासी पक्षी फलपुष्पपत्रहीन सूखे वृक्षको या जैसे जलवासी पक्षी शुष्क सरको त्याग देते हैं, इसीप्रकार धनहीन मानव अपने स्वजनोंकी श्रद्धा तथा स्नेहके आकर्षणसे वंचित होजाते हैं। इसलिये यह राजाका ही उत्तरदायित्व है कि वह राष्ट्रके बुद्धिमान् लोगोंको धनाभाव के कारण पारिवारिक अशान्तिजनक व्यग्रता से राष्ट्र के लिये अनुपयोगी तथा बेकार न होने दें, किन्तु उन्हें राष्ट्र सेवा के लिये कर्मशील बनाये रखें। इस सूत्रका यह भाव भी है कि जो लोग पारिवारिक सुख चाहे वे परिवारकी जीवनयात्राके लिये वैध उपायों से धनसंग्रह करें।

 पाठान्तर—**धनहीनः........।**

**पुष्पहीनं सहकारमपि नोपासते भ्रमराः॥२९४॥**

 जैसे भौंरे पुष्पकाल बीत जानेपर पुष्पहीन प्रिय आम्रवृक्षको भी त्याग देते हैं इसीप्रकार यह धनजीवी संसार निर्धन व्यक्ति के पास अपनी धनाकांक्षाकी पूर्तिकी संभावना न देखकर उसे त्याग देता है।

** विवरण—** बुद्धिमानोंकी धनहीनताको दूर करके उन्हें समाज में उपेक्षित होने से बचाना राष्ट्रसेवक राजाका ही उत्तरदायित्व है। इसलिए है कि राष्ट्र सुबुद्धिपरिचालित तथा सन्मार्गगामी बना रहसके।

( निर्धनोंका सम्मानित धन )

**विद्या धनमधनानाम्॥२९५॥**

 विद्या निर्धनोंका धन है।

** विवरण—** विद्या में यह सामर्थ्य है कि वह गुणग्राही ज्ञानियोंसे निर्धन विद्वानोंका आदर करवा देती है। निर्धन विद्वान् लोग अपने विद्यापनको धनियोंके धनोंसे श्रेष्ठ धन मानकर उससे परितृप्त रहते तथा उसका सात्विक अहंकार भी रखते हैं। वे धनोपासक समाजकी ओर से उपेक्षित होनेपर भी अपनी विद्याका आदर स्वयं करके तृषि अनुभव करते हैं। वे धनमत्त धनियोंके किये निरादर या उपेक्षाका पात्र बनना ही अपनी विद्वत्ताका प्राप्य गौरव समझते हैं। धनलोलुप संसारका यश धनमत्तोंके चाटुकारोंको ही प्राप्य होता है। विद्या भौतिक धनसे श्रेष्ठ होती है। धन अनेक प्रकारके होते हैं। सब व्यक्ति एक ही प्रकारके धनके धनी नहीं होते। यह सब संसार एक ही प्रकार के काम के लिये नहीं बना। भौतिक धनका धनी बनना सबके लिये प्रयोजनीय नहीं है। विद्या, कला, तपस्या, उदारता, सेवा आदि अनेक ऐसे देवदुर्लभ धन हैं जिन्हें देवी धन कहते हैं, संसारी धन जिनके घर पानी भरते हैं, जिनसे निर्धनलोग भी संसारके पूज्य बनजाते उनकी जीवनयात्रा भी सुकर होजाती है।

**वित्तं बन्धुर्वयश्चैव तपो विद्या यथोत्तरम्।  
पूजनीयानि सर्वेषां विद्या तेषां गरीयसी॥**

 धन, बन्धु, आयु, तप तथा विद्यार्मे पिछले पहलोंसे पूजनीय है। विद्या ( आत्मज्ञान–तत्वज्ञान ) सबमें श्रेष्ठ है।

( विद्याधनकी श्रेष्ठता )

**विद्या चोरैरपि न ग्राह्या॥२९६॥**

** विद्या मनुष्यका आन्तर गुप्त धन होनेसे चोरोंसे भी नहीं चुराई जा सकती।**

विवरण — विद्या विद्वानोंका अक्षय, अचौर्य, अविभाज्य, अनपहरणीय तथा व्ययसे वर्धिष्णु धन है अपने विद्याधनसे सन्तुष्ट विद्वान्को सन्तोषधन स्वतः प्राप्त रहता है। विद्वान् होते हुए भी संतोष से वंचित रहना मूढता है।

**विद्या नाम नरस्य रूपमधिकं प्रच्छन्नगुप्तं धनम्।  
विद्या राजसु पूजिता न हि धनं विद्याविहीनः पशुः।  
न चौरहार्यं न च राजहार्यं न भ्रातृभाज्यं न च भारकारि।  
व्यये कृते वर्धत एव नित्यं विद्याधनं सर्वधनप्रधानम्॥**

 विद्या मनुष्यका असाधारण सौन्दर्य तथा गुप्त धन है। राजाओंमेंविद्या पुजती है, धन नहीं। विद्याविद्दीन मनुष्य पशु है। विद्या चोरोंसे चुराई नहीं जाती, भाइयोंसे बांटो नहीं जाती, भार ( बोझ ) नहीं करती तथा जितना व्यय करो उतनी ही बढ़ती है। सचमुच विद्याधन समस्त धनोंमें शिरोमणि है।

 "जीवनसाफल्यकरी ” तथा “अर्थकरी " भेदसे विद्याके दो रूप हैं। समाजको अर्थकरी विद्योपार्जन का प्रतीक्षक बनाना राष्ट्रको व्याधिग्रस्त बनाडालना है। आज संसारमेंसर्वत्र धनोपासनाका विकृत आदर्श मनुष्यसमाजकी बुद्धिको भ्रष्ट कर रहा है। समाजके बुद्धिमान् लोगोंको अपने राष्ट्रको इस व्याधिसे मुक्त रखने के लिये उसे ( उसकी राज्यसंस्थाको ) धनोपासक समाजद्रोही भोगेश्वर्य–परायण प्रतारकोंके हाथों से बचाकर रखना चाहिये।

 पाठान्तर—**विद्या चौरैरपि न हार्या।**

( विद्या यशःकरी )

**विद्यया ख्यापिता ख्यातिः॥२९७॥**

 विद्यासे यशका विस्तार होता है।

** विवरण—** जिस राज्यमेंसच्चीविद्याका आदर होता है उस राज्यकी प्रजामें राजाका सुयश भनिवार्य रूप से फैलता है। राजा विद्याका आदर करके ही प्रजाके हृदय में अपना अटल सिंहासन स्थापित कर सकता है।

प्रजा ज्ञानालोकका प्रचार होते ही राज्यव्यवस्था में गुणी लोग सुगमता से प्रवेश पाजाते हैं। राज्यसंस्थाका उत्कृष्ट निर्माण प्रजाकी सुमतिपूर्ण सम्मतिसे ही संभव है। राज्यसंस्थाके सुनिर्मि होनेपर प्रजाकीशुभकामना राजाका नित्यसाथी बनजाती है। राजा तथा प्रजाके स्वार्थों की भिन्नता भयंकर राष्ट्रीय विपत्ति है। प्रजाकीशुभकामना पा लेना ही राजाके पाने योग्य सुयश है। राजाका विद्यानुरागी होना ही उसके सुयशकी योग्यता है ?

 पाठान्तर—**विद्यया ख्यातिः।**

( यश मानवका अमर देह)

**यशःशरीरं न विनश्यति॥२९८॥**

** मनुष्यका भौतिक देह ही मरता है, उसका यशःशरीर तो अमर रहता है।**

 विवरण— ज्ञानी समाजकी प्रतिष्ठा लाभ करना ही यशस्वी होना है। अज्ञानी समाजकी करताली पिटवालेना यशकी कसौटी नहीं हैं। यशस्वीका यश हो उसका अमर देहहै। यशस्वीके नाशवान पांचभौतिक देहका अन्त हो जानेपर भी उसका यश अनंतकालतक समाज में चिरस्थायी रहता है। यशस्वी मानव पार्थिव देहको मृत्युसे न मरकर संसारकी अमर स्मृति में अपना स्थान बनाकर अमर होजाता है। **“ कीर्तिर्यस्य स जीवति”** जिसकी कीर्ति सत्कर्मजनित है वही जीता है। वह मरकर भी नहीं मरता।

**जयन्ति ते सुकृतिनो रसस्निग्धकर्वाश्वराः।  
नास्ति येषां यशःकाये जरामरणजं भयम्॥  
येषां वैदुष्यविभवो धर्मश्चजगतीतले।  
ते नरा निधनं प्राप्य विद्यन्ते नरमानसे॥**

 राज्यसंस्थाका यशस्वी विद्वानोंसे सुप्रभावित रहना ही राजाका यशः शरीर है। ऐसे यशःशरीरका शरीरी विद्याप्रेमी प्रजावत्सल राजा अपने नश्वर देहका अन्त होजानेपर भी अपने राज्यकी राजभक्त प्रजाके हृदय-

सिंहासनपर आरूढ रहकर अमर बनारहता है। रस ( अर्थात् कर्तव्यपालन के आनन्द) से स्निग्ध वे सुकर्मा कवीश्वर लोग विश्वविजय पाचुके हैं, जिनके यशःशररिको वृद्ध तथा मृत होनेका कोई भय नहीं है। संसार में अपनी विद्वत्तारूपी लक्ष्मी तथा धर्मकी धाक बैठानेवाले हैं, वे महामानव देहसे मरजानेपर भी समाजके कृतज्ञ श्रद्धालु मानसमें अनंतकाल तक जीवित रहते हैं।

( सबके स्वार्थको अपना समझना सत्पुरुषता है )

**यः परार्थमुपसर्पति स सत्पुरुषः॥२९९॥**

** जो दूसरोंके कल्याण करनेमें आगे बढ़ता है वही सत्पुरुष है।**

 **विवरण—** सचाई में ही सबका कल्याण है। सबके सामूहिक स्वार्थ ( भलाई) में अपना स्वार्थ ( भलाई-कल्याण) देखनेवाला जो मानव दूसरोंके कल्याण के लिये आगे बढता या दूसरोंकी सत्यार्थ विपत्तियों में हाथ बंटाता है, वही सत्षुरुष या महापुरुष है।

 स्वार्थ में जीवको प्रवृत्ति स्वभावसेहोती है। परन्तु यह मनुष्य की अज्ञानमयी स्थिति है। संसार में अज्ञानियोंका ही बहुमत होता है। परार्ध में सहयोग करना ज्ञानमयी स्थिति है। परन्तु यह दुर्लभ स्थिति है। विचारशीलताका संसार में प्रायः अभाव रहता है। मनुष्यको जो बुरा या भला करने की स्वतंत्रता मिली है मनुष्य उस स्वतंत्रताका मूल्य न समझकर उसका दुरुपयोग करनेसे अविचारशील बनता है। विचारशीलतासे प्रत्यक्ष भौतिक हानि तथा अविचारशीलता से प्रत्यक्ष भौतिक लाभकी संभावना देखकर संसार में श्रविचारशीलोंका ही बहुमत होता है। इस मेषमनोवृत्तिसे निवृत्त रहने के लिये मनुष्यको सत्य तथा मिथ्यालाभका भेद जानना चाहिये। मनुष्य यह जाने कि जिसमें समाजका कल्याण है उसी में व्यक्तिका भी कल्याण है। जब किसी सत्यनिष्ठ व्यक्तिका कल्याण संकट में आता तथा वह समाजसे सहायता पानेका अधिकारी बनता है, तब समाजके सत्पुरुष लोग कर्तव्य से प्रेरित होकर उसकी विपत्तिको अपनी ही विपत्तितथा उसके

अभ्युत्थान ( विपदुद्धार ) को अपना ही अभ्युत्थान मानकर उसकी सेवा में आत्मसमर्पण करदेते तथा इसी समर्पण में अपने जीवनकी परम कृतकृत्यता अनुभव करते हैं। ऐसे लोग सत्यार्थी विपन्नके विपद्वारण में प्राप्त होनेवाले अपने कष्टोंको नगण्य बनाकर पर–हित–साधनमें सत्यकी सेवाका आनन्द लेते हैं। ऐसे लोग सत्यको ही अपने स्वजनके रूप में पाकर सत्यनिष्ठ व्यक्तिमात्रमें आत्मानुभूति करके उसके सुखदुःखमें स्वभावसे साझी हो जाते हैं।

**एक सत्पुरुषाः परार्थघटकाःस्वार्थंपरित्यज्य ये,  
मध्यस्थाः परकीयकार्यकुशलाः स्वार्थाविरोधेनये।  
तेऽमी मानुषराक्षसाः परहितं यैहन्यतेस्वार्थतः,  
ये तु मन्ति निरर्थके परहितं ते के न जानीमहे ॥** भर्तृहरिः

 संसारमें चार प्रकारके मनुष्य होते हैं— एक वे सत्पुरुष हैं जो अपने स्वार्थकी उपेक्षा करके दूसरे सत्पुरुषोंके काम आते हैं। दूसरे वे मध्यम पुरुष हैं जो अपने स्वार्थीको हानि न पहुंचाकर यथासंभव दूसरे सत्पुरुषके भी काम आते हैं। तीसरे वे कूरराक्षस हैं जो अपने स्वार्थ के लिए दूसरोंके स्वार्थका गला घोंट देते हैं। चौथेवे लोग हैं जो बिना किसी कारण परहितको हानि पहुंचाते हैं। इन चौथ लोगोंको क्या नाम दिया जाय यह समझने में हम असमर्थ हैं।

( शास्त्रकी उपकारिता )

**इन्द्रियाणां प्रशमं शास्त्रम्॥३००॥**

** इन्द्रियोंको शान्त रखनेवाली शक्ति ही 'शास्त्र ' है।**

** विवरण—** मनुष्य के मनमें विषयभोगोंके प्रति लम्पटताको रोकने तथा टोकनेवाली जो आन्तरिक सनातन प्रवृत्ति है, वही मनुष्यका ईशरचित शास्त्र अर्थात् हितानुशासनकारी देवी ग्रन्थ है। मानवजीवनमेंइन्द्रियोंका विजित होकर रहना ही मानवमनकी सच्ची शान्तिका स्वरूप है। मानव तो विजेता हो तथा इन्द्रियां विजित हों इसमें मानवजीवनकी शान्ति

है।स्पष्ट शब्दोंमें जितेन्द्रियता ही मानवधर्म मानवशास्त्र या धर्मशास्त्र है। अध्यात्मकी जो सर्वोत्कृष्ट साधना है वही जितेन्द्रियता है। मनुष्य में जो मनुष्यता है वही तो उसकी आत्मशासनकी शक्ति है। मनुष्य के मन में स्वभावसे ही सदसद्विचारबुद्धि रहती है। या तो इन्द्रियों को अपने शामनमें रखकर जितेन्द्रिय बने रहने या इन्द्रियोंसे शासित होकर इन्द्रियाधीन हो बैठनेकी स्वतंत्रता ही मनुष्य के मनका स्वरूप है। अपना जितेन्द्रिय मन ही मनुष्य के लिये प्रत्येक क्षण स्वाध्याय करने योग्य सच्चा ज्ञानग्रन्थया शास्त्र है। वेदशास्त्रका प्रादुर्भाव उत्कृष्ट मानवमन में से ही हुआ है। मानवसे ऊंचा संसार में कुछ नहीं है।

**यस्तु विज्ञानवान् भवति युक्तेन मनसा सदा।  
तम्यन्द्रियाणि वश्यानि सदश्वा इव सारथः॥** उपनिषद्

 जो इन्द्रियोंको शान्त रखनेवाले शास्त्रका ज्ञाता तथा तदनुकूल व्यवहार करनेवाल होता है उसके योगयुक्त मनसे उसकी इन्द्रियां सारथीके वश में रहनेवाले सुशिक्षित अश्वोंके समान उसके वश में रहती है।

**शुचि भूषयति श्रुतं वपुः प्रशमस्तस्य भवत्यलंकिया।  
प्रशमाभरणं पराक्रमः स नयापादितसिद्धिभूषणः॥** भारवि

 सदाचारी अनुभवी विद्वानों के सत्संग में रहकर सोखा हुआ शुचिशास्त्र मानवदेहका भूषण है। ( नहीं तो विद्वान् पुरुष शोचनीय होता है। ) अपने कामक्रोधादि विकारोंपर विजय पाकर शान्त रहना शास्त्रज्ञताकी अलंकिया है। ( नहीं तो शास्त्रज्ञता वन्ध्या है। ) अवसर आनेपर अन्याय तथा अत्याचार के विरोध में शूरता दिखाना ही इन्द्रियविजयसे मिलनेवाली शान्तिका भूषण है। ( नहीं तो निस्तेज कायर शान्ति मनुष्यका परिभव कराने लगती है। ) नीति अर्थात् विवेकसे प्राप्त होनेवाली सिद्धि हीउस पराक्रमका भूषण है। अविवेकी साहसी मनुष्यको काकतालीयन्यायसे कभी कभी दिखावटी सिद्धि मिल तो जाती है परन्तु जब नहीं मिलती तब उसके

मिथ्या पराक्रमकी व्यर्थता प्रकट हो जाती है। विवेकपूर्वकारीको असिद्धिका कोई डर नहीं होता।

 पाठान्तर— **इन्द्रियाणां प्रशमनकारणं शास्त्रम्।**

 इन्द्रियोंकी लम्पटताके निवारकको शास्त्र कहते हैं।

**अशास्त्रकार्यवृत्तौशास्त्रांकुशं निवारयति॥३०१॥**

** अवैध कार्य करनेकी भावना आनेपर शास्त्रांकुश ( जितेन्द्रिय मनका अंकुश ) उसे रोक लेता है।**

** विवरण—** इन्द्रियोंके साथ विषयोंका संपर्क होकर मनसे अकार्य करनेकी उत्तेजना बाजानेपर जितेन्द्रियतारूपी हृदयस्थ जीवितशास्त्र उत्तेजितइन्द्रियों को अपनेज्ञानाङ्कुश से वशीभूत करके उन्हें कुमार्गसे निवृत्त करता है।

 पाठान्तर— **अकार्ये प्रवृत्तौशास्त्राङ्कुशं निवारयति।**

 अवैध कार्य करनेकी अभिलाषा उत्पन्न होते ही विवेकी मन में उस दुरभिलाषाके प्रति भयंकर विद्रोह खडा होजाता है जो उसे कार्यरूप में परिणत नहीं होने देता।

 अपनी दुरभिलाषाको रोकनेसे मनमें एक ऐसी अदम्य शक्ति पैदा होती है जो मनुष्यको महानुरुप बनादेती है। अपनी शक्तिको दुरुपयोगसेरोके रहना हीमानवका महात्मापन या महापुरुषता है।

( नीचसे विद्याग्रहण हानिकारक )

**नीचस्य विद्या नोपेतव्या॥३०२॥**

 **नीचकी विद्या ( शास्त्रज्ञान ) नहीं लेनी अर्थात् अग्राह्यहोनी चाहिये।**

** विवरण—** नीचकी विद्या नीचताका ही साधन हुई रहनेके कारण अविद्या के नाम से निन्दितहोने योग्य तथा घृण्य होती है। नीचकीविद्या

नीचताको चरितार्थ करनेकी चतुराई बनजाती है। नीचके शास्त्रज्ञानको देखकर उसके धोके में नहीं आजाना चाहिये। श्रेष्ठाचारी उच्च लोगोंकी विद्या समाजकल्याणका साधन होती है। नीचका शास्त्रज्ञान दुष्टके हाथ लगे घातक शस्त्र जैसा मानवसमाजकी शान्ति के घातक रूप में काम में आया करता है। शास्त्रज्ञ दस्यु लोग अशास्त्रज्ञ दस्युओंसे दस्युतामें अधिक प्रावीण्य प्राप्त कियें रहते हैं।

 नीचके आक्रमणोंसे बचने के लिये उसकी विद्याको प्रयोगमें न लानेपर भी उसे जानना चाहिये। कुटिलता, माया, छल, कपट, अनृत, अपहरण, वंचन, स्वार्धकौशल ये ही नीचोंकी गुप्त विद्या हैं। इन्हें जानना तो चाहिये परन्तु अपनाना नहीं चाहिये \। नीचता ही नीचका स्वभाव है तथा यही उसकी वह विद्या है जिससे वह श्रेष्ठ समाजको दुःख पहुंचाया करता है। नीचताकी भी एक कला है जिसे सर्वसाधारण नहीं पहचान सकता परन्तु उस पर नीचों को गर्व होता है। राज्यसंस्थाके निर्माता विज्ञ लोगों में प्रजाको नीचोंके अत्याचारोंसे बचाने के लिये नीचताकी चतुराईको पहचाननेवाली तीक्ष्ण बुद्धि रहनी चाहिये। जो चतुराई नीचवृत्तिवाले असुरोंके पास रहकर समाजका ध्वंस करनेके लिये उद्यत रहती है, उसे व्यर्थ करनेकी चतुराई समाजके विज्ञ सेवकोंके पास पूर्ण प्रखरताके साथ जाग्रत रहनी चाहिये। जो शस्त्र दुष्टोंके पास पहुंचकर दुष्टताके उपयोग में आते हैं वे ही शस्त्र शिष्टोंके पास दुष्टनाशके लिये रहने अत्यावश्यक हैं। नीचोंकी नीचताका आखेट बननेसे बचे रहने तथा उसका उचित प्रतिकार करने के लिये उसे जानना आवश्यक है।

**व्रजन्ति ते मूढधियः पराभवं भवन्ति मायाविषु ये न मायिनः।  
प्रविश्य हि घ्नन्ति शठास्तथाविधानसंवृतांगान्निशिता इवेषवः॥**

 वे असावधान लोग पराभूत हो जाते हैं जो मायावियोंके साथ माया पूर्ण व्यवहार न करके सरल तथा उदार बर्ताव कर बैठते हैं। परकार्यनाशक धूर्त लोग नंगे देह में घुसकर उसे मारडालनेवाले तीक्ष्ण बाणोंके समान

अपनी मधुरभाषितासे लोगोंके आत्मीय बनकर उन्हें नष्ट करडालते हैं— “ आर्जवं हि कुटिलेषु न नीतिः। ” धूर्तोके साथ सरलता नोति नहीं है किन्तु नीतिहीन विनाशक व्यवहार है।

( अश्लील भाषण अग्राह्य )

**म्लेच्छभाषणं न शिक्षेत्॥३०३॥**

** म्लेच्छकी भाषा न सीखे।**

** विवरण—** म्लेच्छोंमें प्रचलित असभ्यभाषण, गन्दी गाली, अपमानकारी अरुन्तुद (मर्मभेदक) वाणी अश्लीलील लोकोक्ति, कामोत्तेजक उपन्यास, गल्प कथा आदि सब म्लेच्छभाषणकी श्रेणी में आते हैं। लोगों की कुरुचि पूरा करने तथा सुरुचिको नष्ट करनेवाला समस्त कविता कहानी आदि साहित्य म्लेच्छभाषण में सम्मिलित हैं। विद्वताकी चादर ओढ़े हुए इन कुविद्या प्रचारक म्लेच्छोंके मुंहपर किसी प्रकारकी लगाम नहीं होती। ये समाजके अधःपतित म्लेच्छलोग, माताओं, बहनों तथा पुत्रपुत्रियों निःशंकभावसे पढ़ाने समझानेयोग्य साहित्यसर्जन करना ही नहीं जानते। जैसे गन्दा भोजन करनेवाले के मुख से गन्दी डकारें आती हैं इसीप्रकार इन कुरसभोजियोंके साहित्य में से असह्य दुर्गन्ध आती है। ये लोग सब समय सभ्य –समाजकी परिपाटीके विरुद्ध अपनी जिह्वारूपी छुरी चलाते हैं। समाजके शिक्षाविभागसेशिक्षकपदोंपर ऐसे लोगोंका प्रवेशाधिकार रोकने के लिये दुर्गरक्षक हथियारबन्द प्रहरीके समान समाजके सर्वतोमुखी ज्ञान खड्गको सदा सन्नद्ध रखना चाहिये। यदि शिक्षा के नामपर समाजमैं फैलनेवाले इस म्लेच्छपनको नहीं रोका जायगा तो समाज मनुष्यत्वहीन होकर आसुरिकताका कीडाक्षेत्र बनजायगा।

**गोमांसखादकायस्तु विरुद्धे बहु भाषते।  
सर्वाचारपरिभ्रष्टो ग्लेच्छ इत्यभिधीयते॥**

 जो गोमांस खाता, संयमपूर्ण प्रत्येक आचार-व्यवहारपर कटाक्ष करता, उपदंश, कण्डूति आदि रोगवालोंके उच्छिष्ट पात्रों में खान-पान करता तथा किसी भी आचारधर्मका पालन नहीं करता वह ' म्लेच्छ ' कहाता है।

 शिक्षाका मुख्य ध्येय मनुष्यताविरोधी म्लेच्छरुचि रीति रहनसहनको समाजमें प्रवेशाधिकार न लेनेदेना है। म्लेच्छपन किसी भौगोलिक सीमामें सीमित नहीं है। नीचलोगोंकी नीच प्रवृत्ति ही म्लेच्छ मनोवृत्तिके रूप में आत्मप्रकाश करने का अवसर ढूंढा करती है। 'यदा यदा हि धर्मस्य ग्लानिर्भवति।’ जब कभी मनुष्यसमाजमें धार्मिक लोगोंका प्रभाव मन्द पडजाता है तब ही संसार में म्लेच्छवृत्ति बल पकडलेती है।

 पाठान्तर— **न म्लेच्छभाषणं शिक्षेत्।**

( संघटन म्लेच्छोंसे शिक्षणीय )

**म्लेच्छानामपि सुवृत्तं ग्राह्यम्॥३०४॥**

** म्लेच्छोंसे भी सुवृत्त सीख लेना चाहिये।**

** विवरण—** म्लेच्छ भी हो तथा वह कोई सुवृत्त भी रखता हो यह परस्पर- विरोधी बात है। इसलिये आइये ढूंढें कि यह सूत्र कौनसे म्लेच्छ सुवृत्तको सिखाना चाहता है ? म्लेच्छों में केवल एक ही सुवृत्त पाया जाता है कि वे अपने म्लेच्छ स्वभाव में सुदृढ रहनेका हठ नहीं त्यागते \। अपने स्वभाव में दृढ रहनेका हठ ही उनसे सीखनेको अनुकरणीय वस्तु हैं। उनकी दृढता ही उनका सुवृत्त है। म्लेच्छदमन करने के लिये हमारे म्लेच्छ द्वेषमें भी म्लेच्छों जैसी दृढता तथा संगठन होना चाहिये।

**शठेशाठ्यं समाचरेत्। आयसैरायसं छेद्यम्॥**

 शठके साथ शटतासरा व्यवहार करना चाहिये। लोहोंको लोहोंसे ही काटना चाहिये \।

**गुणे न मत्सरः कर्तव्यः॥३०५॥**

** असहिष्णु बनकर गुणी के गुणोंको उपेक्षित न करो।**

** विवरण—** गुणद्वेषी न होकर गुणप्राही होना चाहिये। गुणीके गुण से द्वेष या घृणा करनेवालेको दोष प्यारे लगते हैं। दोषों से प्यार करना दुष्टता है। गुणोंसे मत्सर करना दुष्ट स्वभाव है। गुणमात्सर्यसे समाज में ज्ञानका निरादर होता तथा हिंसा द्वेष भात्मक्लहका वातावरण बनजाता है। गुणद्वेषिता असुर स्वभाव है। गुणको देखकर तो हर्ष होना चाहिये।

 गुण हितकारी होने से पूजनीय होता है। ' गणैरुत्तमतां याति ' मनुष्क गुणों से ही उत्तमता, श्रेष्ठताका लाभ करता है। गुण समाजके हित के लिये अत्यावश्यक है। गुणी लोग समाजके भूषण, समाजकी शक्ति तथा संपत्ति होते हैं। समाज में सुखसमृद्धि रखने के लिये समाजमें सद्गुणोंका आहत होना अत्यावश्यक है। स्वयं गुणी लोग ही गुणग्राही होसकते हैं। इन सब दृष्टियोंसे राज्यसंस्थाका निर्माण करनेवाले मनुष्यसमाजको सद्गुणों से विभूषित रखने के लिये अपने शिक्षाविभाग में सद्गुणी सदाचारी गुणी लोगोंको आदर के साथ रखना चाहिये।

( शत्रुओंका रणकौशल शिक्षणीय )

**शत्रोरपि सुगुणो ग्राह्यः॥३०६॥**

** शत्रुका भी सद्गुण ग्रहण करने योग्य होता है।**

** विवरण—** शत्रुके शत्रुताचरणकाही विरोध करना कर्तव्य होता है। यदि कभी शत्रुके गुणेंका आदर करनेका अवसर मिले तो अपनी गुणग्राहिताका परिचय देते हुए उससे उचित बर्ताव करना चाहिये। कुछ लोग शत्रुता चरण करनेके अभ्यासी होते हैं। इसमें कोई सन्देह नहीं कि ये लोग असत्यके दास तथा सत्यके द्वेषी होते हैं। इन लोगोंकी असत्यकी दासता तथा इनके सत्यद्वेषको कभी भी इनका गुण नहीं माना जासकता। हां, इन लोगोंके पास रणकौशल नामकी जो वस्तु होती है वही इनसे सीखने योग्य गुण होता है। अपने प्रतिपक्षीको पराजित करने के लिये इनके पास जो रणकौशल होता है असत्यविद्रोही सदाचारीको भी शत्रुदमनके लिये उस रणकौशलकी आवश्यकता होती है। इसलिये धर्मसंस्थापक वीरकी दृष्टि में विपक्षदमनकी चतुराई ही शत्रुके गुणके रूप में आदरणीय वस्तु होसकती है। जब कभी शत्रुके पास ऐसी कोई चतुराई दीखे तब ही उसे सत्यका ही साधन आदरणीय गुण समझकर अपनालेना चाहिये तथा उस गुणसे उस शत्रुका विनाश करके सत्यकी रक्षा करलेनी चाहिये। शत्रुका जो आचरण असत्यकी दासता में प्रयुक्त होनेके कारण सत्यदोही रणक्षेत्र में

उसे रणोत्साह देरहा था वही हमारे हाथों में आजानेपर हमारे शत्रुदमनका साधन बनकर सत्यका संरक्षक होनेसे सत्य ही बनजायगा।

 पाठान्तर— **शत्रोरपि सद्गुणो ग्राह्यः।**

**विषादप्यमृतं ग्राह्यम्॥३०७॥**

** विषसे भीअमृत ग्रहण करलेना चाहिये।**

** विवरण—** जब विष अमृतका काम देने लगे तब उसे विष न मानकर अमृतरूप में स्वीकार करना चाहिये। विष अपने प्रयोक्ताके कौशल से विषन रहकर अमरत्वदान करनेवाला अमृत बन जाता है। शत्रुताचरण करनेवाले लोग हमारे लिये विषके समान भयजनक होते हैं इसमें कोई सन्देह नहीं। परन्तु शत्रुताचरणको भी अपने लिये हितकारी बना लेने का एक विज्ञजनप्रसिद्ध निराला दृष्टिकोण है। शत्रुताचरणोंसे मनुष्यकी हानि हीहानि नहीं होती उनसे कुछ अकल्पित लाभ भी होते हैं। शत्रुताचरण करनेवालोंके शत्रुताचरणका भी अपने अभ्युत्थान, गौरव, दृढता, सतर्कता, व्यवहारकुशलता, लोकपरिचय, सत्यनिष्ठा आदिमें सदुपयोग किया जासकता है। हमें आत्मरक्षा के लिये उनके साथ जिससमय जो बर्ताव करना उचित हो उसे इसी ढंग से किया जाना चाहिये, जिससे उनकी शत्रुता हमारे लिये नाशक न रहकर रक्षक बनजाय। जैसे वैद्यके हाथों रोगीको औषधरूप में दिया हुआ विष मारक न होकर रोगके विषाक्त बीजका नाशक होजाता है, इसीप्रकार यदि हम शत्रुके शत्रुतापूर्ण आक्रमणको हमें आक्रमका लक्ष्य बनवानेवाली निर्बलताको हटाकर हमें शक्तिमान् विरोद्धा बना देनेवाली उत्साहवर्धक उत्तेजक महौषधमानकर दुगने उत्साहसेसे शत्रुदमनकारिणो मृतसंजीवनी के रूप में प्रयोग में लायें तो हम विषको भी अमृत बनानेकी कला के पारंगत होजाय। विजिगीषु मनुष्यको शत्रुके शत्रुताचरणसे भयभीत न होकर, उसे पीठ न दिखाकर, उसका सहर्ष स्वागत करके उसे पराभूत करने के लिये अपने ही हृदय में सुदृढवर्भावृतशक्तिकी खानको जगा लेना चाहिये ! वीरोंका अनुभव है शत्रुकी शत्रुता हमें वीरतारूपी अमृतास्वादन करानेवाली होती है। शत्रुका शत्रुताचरण ही प्रयोगकौशल से वीरके लिये वीरतारूपी अमृत बनसकता है।

( कल्याणकारिणी परिस्थिति बनादेनेवालेका सम्मान )

**अवस्थया पुरुषः सम्मान्यते॥३०८॥**

** मनुष्य अनुकूल परिस्थिति में ही सम्मान पाता है।**

** विवरण—** राजाके सम्मान पानेकी एक अवस्था है। राजा अपनी शासनव्यवस्था में प्रजासे सम्मानित होने योग्य परिस्थिति पैदा करके ही प्रजासे राजभक्ति या सम्मान पानेकी आशा करसकता है। जब तक राज्यसंस्था अपनेको प्रजाहितके अनुकूल नहीं बनालेती, तब तक उसे सम्मान प्राप्त नहीं होता।

 राज्य राजाका प्रभावक्षेत्र होता है। वह अपना राज्य सुप्रतिष्ठित होने की आशा तब ही करसकता है, जब वह अपने प्रभावक्षेत्र राज्यको अपने सम्मानके अनुकूल बनाले। राजाकी राजोचित यही अवस्था है कि प्रजामैं उसकी प्रतिष्ठा हो। इसके विपरीत परिस्थिति में राजाका दुर्दशाग्रस्त होकर राज्यच्युत होजाना अनिवार्य है। राजाका सम्मान राज्यसंस्था के प्रजातिकारी होनेपर ही सुरक्षित रहसकता है। समाजको गुणग्राही बनाकर अपनी राज्य संस्थाको गुणवती बनाये रखना ही राजाके आत्मसम्मानकी आधारशिला है। राजाका सम्मान तब ही सुरक्षित रहता है जब राज्यसंस्था भी गुणियोंका आदर करनेवाली हो तथा गुणी लोग भी उसका आदर करते हों।

 जैसे राजा छत्र, चामर, मंत्री, सामन्त, दुर्ग, पोत, सेना आदि से सम्मान शता है ऐसे ही जब मनुष्य के पास धन, विद्या, मान, परिजन, अनुभव, समाजसेवा आदि समस्त अपेक्षित गुणोंके एकत्रित होने की अवस्था आती है तब उसे उसकी चिरकालीन तपस्या तथा सद्गुणोंके प्रति प्रगाढ निष्ठा से ही सम्मान प्राप्त होता है।

** अथवा—** जीवनके लम्बे अनुभवोंसे संपन्न बड़ी अवस्थावाले लोग समाज में सम्मानकी दृष्टि से देखे जाते हैं।

**शूद्रोऽपि दशमीं गतः।**

 अवस्थावृद्ध शुद्र भी अनुभवसमृद्ध होकर पूज्य होजाता है।

( अपने प्रभावक्षेत्र में ही मनुष्यकी पूजा )

**स्थान एव नराः पूज्यन्ते॥३०९॥**

** मनुष्य अपने प्रभावक्षेत्रमें ही पूजे जाते हैं।**

** विवरण—** स्थानका विवक्षित अर्थ मनुष्योंका अपना प्रभावक्षेत्र ही है प्रभावका ही माहात्म्य है स्थानका नहीं। प्रभावहीन मनुष्य सब ही स्थानों में निष्प्रभ रहता है। सत्यका प्रभाव ही प्रभाव है। भौतिक बलका प्रभाव प्रभाव नहीं है, वह तो भीति है। सत्यहीन व्यक्ति प्रत्येक स्थान में असत्यका दास रहता है। सत्यनिष्ठ प्रभावशाली मनुष्य अपने आत्मबल से सब स्थानोंको अनुकूल बनाकर समुज्वल तथा आदरणीय रहता है। प्रतिष्ठित परिस्थिति में वही प्रभावशाली होता है जिसने वह परिस्थिति स्वयं बनाई होती है। कोई भी परिस्थिति किसी पुरुषार्थहीन प्रभावहीन व्यक्तिको प्रभावशाली नहीं बनासकती। असत्यका दास तो सत्यनिष्ठ परिस्थिति में नष्ट होजाता है। इसके विपरीत सत्यनिष्ठ व्यक्ति असत्यकी परिस्थिति में उपेक्षित रहता है। असत्य परिस्थिति में तो असत्यकी दासता करनेवाला ही आदर पाता है। उसकी बनाई परिस्थिति सदा उसकी अनुकूलता करती रहती है।

**स्थानस्थितस्य कमलस्य सहायौ वारिभास्करौ।  
स्थानच्युतस्यतस्यैव क्लेदशोषकरावुभौ॥**

 कमलके स्वस्थानमें लगे रहनेपर जल तथा सूर्य दोनों उसके सहायक होते हैं। परन्तु जब वह स्थानभ्रष्ट होजाता है तब जल तो उसके लिये क्लेदकारक तथा सूर्य उसके लिये शोषक बनजाता है। कमलकी सजीव अवस्था ही उसके मृणालको सरल बनाये रखने में नियुक्त रहती है। वही ढण्ठल निर्जीव कमलके लिये जलसंचार करने में असमर्थ होजाता है।

 मनुष्यको अपना प्रभावक्षेत्र, अपनी तपस्या तथा सत्यनिष्ठा से स्वयं बनाना पडता है। मानवहृदय में अपनी मनुष्यताको प्रकट रखनेकी अनुकूलता या प्रवृत्ति स्वभाव से रहती है। सत्यनिष्ठा तथा असत्यद्रोह ही मनुष्यका मानव-

धर्म है। जो मानव अपने हृदय में सत्यको अपने हृत्सिंहासनपर अभिषिक्त करदेता है, उसका स्वभाव अपनी बाह्य परिस्थितिको भी सत्यका रक्षक तथा असत्यका दलन करनेवाली बनाकर छोडता है। संसारका लोकमत उस बाह्य परिस्थितिपर उसीका अधिकार स्वीकार करता है जो सत्यकी अनुकूलता करता तथा असत्यके विरुद्ध अपने ज्ञानखड्गको तेजस्वी बनाये रखता है। राज्यसंस्था के संचालक लोग सिंहासनारूढ रहने के योग्य तब ही रह सकते हैं जब वे अपने हृदय में असत्यको पराजित करके सत्यका संरक्षण करनेवाले विश्वसम्राट् बनचुके हों।

 सत्य ही समाजकी मनुष्यताका संरक्षक है। समाजके हृदय में समाजकी मनुष्यता के संरक्षक सत्यरूपी सम्राट् काराजसिंहासन स्वभावसे विद्यमान है। यह बाह्य राजसिंहासन समाजके हृदयस्थ सत्यसम्राट्के राजसिंहासनका ही बाह्य प्रतीक है। दैवयोगसे इस बाह्य राज्यसिंहासनके शून्य हो जानेपर इसे पूर्ण करने की योग्यता उसी व्यक्ति होती है जो अपने हृदयसिंहासन पर सत्यको अभिषिक्त करचुका होता है। सुसंगठित मनुष्यताका संरक्षक मानवसमाज ही सत्यानुरागी राजाका अनुकूल क्षेत्र है। जब कभी ऐसा राजा उस समाजपर अपने राज्याधिकारके सदुपयोग करनेका सामर्थ्य लेकर इस बाह्य सिंहासनपर आरूढ होता है तब उसे राजसम्मान स्वभाव से मिलजाता है।

 सुसंगठित मानवसमाज ही राष्ट्रसेवक राजाका उपयुक्त स्थान है। मनुष्यताहीन असंगठित मानवसमाजका राजसिंहासन मनुष्यताहीन असुरोंको पापी लीलाओंसे कलंकित रहता है। वह कभी श्रेष्ठ लोगोंके हाथों में नहीं जा सकता। उस सिंहासनपर असुरोंके अनुमोदनसे ही कोई बैठपाता तथा जो कोई बैठता है वह भी असुरोंके हार्थोकी कठपुतली असुर ही होता है। वह आसुरीलीलाको ही पूरा करनेवाला नरपशु असुरोंके हाथोंकी कठपुतली बनकर राजसिंहासनारूढ होकर अपनी राज्यलिप्साके सुखस्वप्नको भंग न होने देने के लिये अपनी कर्तव्यहीनतासे समाजलुण्ठन, नारीहरण, नरहस्या,

शिशुवध, अग्निकाण्ड आदि पैशाचिक लीलाओंका नपुंसक तटस्थद्वष्टा मात्र बना रहता है। समाजद्रोहियोंका साथी बनकर धरित्रीको असुरभोग्य शक्तिहीन खंडों में विभक्त करके रुधिराप्लावित बनाकर दशों दिशाओंको चीत्कारों, हाहाकारों, करुण क्रन्दनोंसे संत्रस्त तथा त्राहि-त्राहिके करुणध्वनिसे आकाश पाताल एक करवादेनेवाली आसुरी राजशक्तिका दृष्टान्त भारत में प्रत्यक्ष है। वह अपने स्वरूपको विचारशील लोगोंके सामने पापसमर्थक छद्मवेशी असुरके रूपमें रखदेता है।

 भारत ब्रिटिशशासनकी सबसे पिछली आसुरिकलीलाके दिनों में अपने हृदयपर पत्थर रखकर अपने गुणोंसे अपना प्रभावस्थान न बनासकनेवाले अपने अयोग्य राजाओंकी करतूतें देखचुका है। चाणक्यने ढाई सहस्र वर्ष पूर्व भारतके लोगोंके लिये अपनी आत्मशक्ति से ही भारतको अपना प्रभावक्षेत्र बनाये रखने के सम्बन्ध में जो सावधान बाणीकही थी, उसकी उपेक्षा करनेका दुष्परिणाम आजके भारतके वक्षःस्थल पर रुधिररंजित भाषा में लिखा हुआ है। बात यह है कि राज्यसंस्था निर्माण करनेवाला क्षेत्र निद्रितावस्था में अचेत पडाहो तो राजसिंहासन अनिवार्य रूप असुरोंके ही हाथों में जाता है। उस सिंहासन पर चाहे जो बैठे वही या तो मनुष्यताघाती असुर या असुरोंके दाथोंसे हांका जानेवाला नराकार पशु ही होता है। यदि किसी देशको स्वराज्यके मीठे फल चखने हों, तो उसे सत्यनिष्ठ राजाके प्रभावक्षेत्र तथा मानवताका संरक्षण करनेवाले समाजको ही स्वराज्यका उपयुक्त स्थान बनाना पडेगा। सत्यनिष्ठाका कर्मक्षेत्र सत्यरक्षक समाज ही स्वराज्यका उपयुक्त स्थान है। असत्यनिष्ठ समाज में स्वराज्यका कोई स्थान नहीं है। असत्यनिष्ठ समाजका राज्य तो एक प्रकारका लूटका ठेका है। असत्यनिष्ठ समाज में स्वराज्य होना संभव नहीं है। असत्यनिष्ठ समाज में शासनव्यवस्थाका अति चालाक बडेचोरोंके हाथोंमें चले जाना अनिवार्य होता है। स्वराज्यके फलने फूलनेका योग्य स्थान सत्यनिष्ठ समाज में ही है। असत्यनिष्ठ समाजमें बड़े चोरोंके हाथों में दण्डव्यवस्था होती है और छोटे चोर दण्डके भागी बनाये जाते हैं।

**स्थानमुत्सृज्य गच्छन्ति सिंहाः सत्पुरुषा द्विजाः।  
तत्रैव निधनं यान्ति काकाः कापुरुषा मृगाः॥**

 सिंह सत्पुरुष तथा ब्राह्मण लोग अपनी जन्मभूमिके साधारण स्थानको त्यागकर उत्कृष्ट योग्यता तथा स्थान ढूंढने के लिये विदेश चले जाते हैं। काक कापुरुष तथा मृग उत्पत्तिस्थानके मोहमें रहकर जहां पैदा होते हैं वहीं मरते हैं।

**द्वाविमौग्रसतेभूमिः सर्पो बिलशयानिव।  
अरक्षितारं राजानं, ब्राह्मणं चाप्रवासिनम्॥**

 भूमि बिलशयी जीवोंको खा डालनेवाले सर्पके समान प्रजाकी रक्षा न करनेवाले राजा तथा ज्ञानार्जनके लिये प्रवास न करनेवाले ब्राह्मणको निगल जाती है।

( आर्य सदाचार पालनीय )

**आर्यवृत्तमनुतिष्ठेत्॥३१०॥**

 **मनुष्य आर्यस्वभावको सदा सुरक्षित रक्खे।**

 **विवरण—** विद्या, विनय, नीति, धर्म तथा ज्ञान से सम्पन्न लोग आर्य सभ्य, सज्जन या साधु कहते हैं। वशिष्ठने कहा है—

**कर्तव्यमाचरन् काममकर्तव्यमनाचरन्।  
तिष्ठति प्रकृताचारे यः स आर्य इति स्मृतः॥** वशिष्ठ

 मानवोचित कर्तव्यपालन करनेवाला तथा यथेच्छाचारी अमानवोचित कर्म करनेसे बचकर विचारशीलोंकी आचारपरम्पराको अक्षुण्ण रखनेवाला आर्य कहता है।

 आर्य चाणक्यको भारतको वैदेशिक आक्रमणोंसे बचाने की जैसी धुन थी आज देशके क्षुब्ध वातावरणको, देश में मानवता के नामपर काम करनेवाली शक्तियोंको झकझोर कर खडा करदेनेवाली तथा अनार्यताको कुचल डालनेवाली धुन रखनेवाले आर्य पुरुषों की आवश्यकता है। आर्य चाणक्य

पूछना चाहते हैं कि " कृण्वन्तो विश्वमार्यम् " नारेवाले कहां मुंह छिपाये बैठे हैं ?

( मर्यादोल्लंघन अकर्तव्य )

**कदापि मर्यादां नातिकामेत्॥३११॥**

 **कभी भी शिष्टाचारकी सीमाका उल्लंघन न करो।**

**विवरण—** मनुष्य किसी भी उत्तेजना तथा कैसे भी संकटकाल में शिष्टोंकी मर्यादाओं नीतिनियमों तथा सदाचारसीमाओंका उल्लंघन न करे। शिष्ट व्यक्तिर्मे शिष्टाचार न त्यागनेका सुदृढ स्वभाव होता है। उसके मनमें प्रतिक्षण यह सावधानवाणी गूंजती रहती है कि कहीं मेरा शिष्टाचार मेरी किसी असावधानतासे भंग न हो जाय। यदि कोई क्षणिक उत्तेजनामें आकर शिष्टाचारका सीमातिक्रमण करता है तो वह उसकी आशिष्ट मनोवृत्तिकी अभिव्यक्ति माना जाता है। सच्चा शिष्टाचारी अपने आपको कभी भी अशिष्टकी स्थिति में अधःपलित नहीं करसकता। उसका मन शिष्टाचारकी सीमामेंरहने के लिये प्रतिक्षण सजग रहता है।

**यथा हि मलिनैर्वस्त्रैर्यत्रतत्रोपविश्यते।  
एवं चलितवृत्तस्तु वृत्तशेषं न रक्षति॥**

 जैसे मनुष्य मलिनवस्त्र होजानेपर ( उनके मैला होने का डर न रहनेपर ) उन्हें पहनकर जहां कहीं बैठ जाता है, इसीप्रकार चलितवृत्त मानव अपने शेष वृत्तको बचाने में असमर्थ होकर दुराचारके हाथों में आत्मसमर्पण करके अपना स्वतंत्र अस्तित्व समाप्त करलेता है। मानव जाने कि मर्यादाका उल्लंघन या नीतिनियमका भंग करते समय मनुष्यको जो क्षुद्र भौतिक सुख या लाभ होता दीखता है वह उसके सर्वनाशका श्रीगणेश होता है।

 पाठान्तर— **न कदापि मर्यादामतिक्रमेत्।**

( गुणी पुरुष राष्ट्र के अमूल्य धन )

**नास्त्यर्घःपुरुषरत्नस्य॥३१२॥**

 **अपनी जीवनव्यापी तपस्या से राष्ट्र के ललामभूत उत्तम बने हुए पुरुषरत्नकी कोई उपमा या भौतिक मूल्य नहीं है।**

 **विवरण—** गुणीके गुणका कोई मूल्य नहीं होता। उसका गुण संसारी बाटोंसे नहीं तोला जासकता। विपुलतम भौतिक संपत्ति भी गुणोंकी यथोचित पूजा नहीं करसकती। यद्यपि रत्नोंके व्यापारी रत्नोंका मूल्य आंक लेते हैं परन्तु अपार वैदुष्य, अगाध गाम्भीर्य, उच्च चारित्र्य, अनुपम धैर्य, अप्रतिहत वीरता, सभापाण्डित्य, यश में रुचि, साहस, संयम, सहन आदि गुणों से सम्पन्न पुरुषका मूल्य निर्धारित नहीं किया जासकता। गुणी लोगोंके गुण उनके आत्मसंतोषसे स्वयं पूजित रहते हैं। वे बाह्य जगत्के प्रमाणपत्रों के प्रतीक्षक नहीं होते।

**गुरून् कुर्वन्ति ते वंश्यानन्वर्था तैर्वसुन्धरा।  
येषां यशांसि शुभ्राणि द्वेषयन्तीन्दुमण्डलम्॥**

 वे लोग अपनी महिमासे अपने कुल में उत्पन्न होनेवाले सबको ही बडा बनादेते हैं, उन लोगोंके संपारकी महत्वपूर्ण विभूति होने से वसुन्धरा उनके कारण सच्चे अर्थों में वसुन्धरा कहाने लगती है, जिनके निष्कलंक शुभ्रयश अपने सौन्दर्यसे चन्द्रमण्डलको भी नीचा दिखा देते हैं। धन्य हैं वे देश जहां ऐसे पुरुषरत्न उत्पन्न होते तथा जहांके लोग अपनी शिक्षाशालाओंको ऐसे पुरुष उत्पन्न करनेवाली बनाकर रखते हैं।

( सच्चरित्र तपस्विनी स्त्रियाँ राष्ट्र के अनुपमरत्न )

**न स्त्रीरत्नसमं रत्नम्॥३१३॥**

** कुलभूषण सहधर्मिणीके समान संसार में कोई रत्न नहीं है।**

 **विवरण—** जाति कुलधर्मोकी संरक्षिका, सच्चरित्रा, तपस्विनी, सहधर्मिणियों जैसा संसार में कोई रत्न नहीं है। स्त्रीररन महापुरुषको कोखमें धारण करनेवाली माता है। वह अपने पवित्र, उदार, तेजस्वी, तपस्वी विचारोंसे महापुरुषोंका निर्माण करती है। जिस देश में पुरुषसिंह उत्पन्न करने वाली जगद्धात्री जगन्माताका प्रत्यक्ष प्रतीक आदर्शसन्तानपालिनी स्त्री रूप. धारी रत्न उत्पन्न होते हैं वह धन्य है।

( गुणी स्त्रीपुरुषोंकी दुर्लभता समाजका महादुर्भाग्य )

**सुदुर्लभं रत्नम्॥३१४॥**

** गुणी लोग संसारमें सुदुर्लभ होते हैं।**

** विवरण—** जिसका सौन्दर्य तथा तेजस्विता चित्ताकर्षक होती है वही रत्न कहता है। समाजको अलंकृत करनेवाले स्त्रीपुरुष रत्न कहाते हैं। किसी देश में समाजके ललामभूत स्त्रीपुरुषका उत्पन्न होते रहना उस देशका सौभाग्य है। राज्यव्यवस्थापकोंका कर्तव्य है कि वे अपने देश में रत्नोंको सत्पन्न करनेयोग्य पवित्र वातावरण बनाकर रक्खें। राजाका कर्तव्य है कि वह स्वयं अपने समाजके ऐसे दुर्लभ नरनारियों को पहचाननेवाला रत्न बनकर उन्हें अपने राष्ट्रके शिरोभूषण के रूप में पूज्य वरेण्य स्थान देकर समाजकी श्रीवृद्धि करे।

 रत्न शब्द स्वजातिमें श्रेष्ठ तथा सूर्यकान्त, चन्द्रकान्त, पद्मराग, नीलकान्त आदि विविधरत्नोंका वाचक है। रत्न धारण करना धन्य यशस्य आयुष्य, श्रीवर्धक व्यसननाशक हर्षण, काम्य तथा औजस्य मानाजाता है समाजमें मनुष्यत्वके संरक्षक लोग राष्ट्रके वरेण्य रत्न हैं। मनुष्यताका संरक्षण रत्नपरिचय करनेकी कसौटी है। भारतकी वैदेशिक विश्वविद्यालयों तथा वैदेशिक वक्तृतामंचों ( प्लेटफार्मों ) से विजातीय रहन–सहनके उपासक मनुष्यताघाती वैदेशिक जडवादी सभ्यताके उच्छिष्टभोजी आसुरी सभ्यताकी चापलूसीकर के प्रमाणपन्नसंग्रह करनेवाले आत्मसम्मानहीन अनुकरणपरायण पवित्र सनातन भार्यसंस्कृति पर कुठाराघात करनेवाले श्वेतवस्त्रावृत ( सफेदपोश ) नकली रत्नोंको झाडबुहार कर फेंकनेवाली आंखें खुलजानी चाहिये।

 पाठान्तर—**दुर्लभं रत्नम्।**

( निन्दित आचरण जीवनकी भीषण अवस्था )

**अयशो भयं भयेषु॥३१५॥**

 **अपयश अर्थात् निन्दाई आचरण मनुष्यको मनुष्यतासे हीन बनाडालनेवाली भीषणतम अवस्था है।**

 **विवरण—** जब राज्यसंस्था लोकनिन्दाका पात्र नहीं बनती, तब ही राष्ट्र में गुणोंका प्रसार होता है। इसके विपरीत राज्यव्यवस्था में भ्रष्टाचारी लोकनिन्दित देशद्रोही अयोग्य लोगोंको प्रवेशाधिकार मिलजाना राष्ट्रका कलंक है।यह स्थिति राष्ट्रकी पतितावस्थाकीद्योतक है। धार्मिक दृष्टि से उन्नत राष्ट्र ही नररत्नोंको उत्पन्न करनेवाली रत्नखान होता है।

 अयश शब्द गुणहीनता अपकीर्ति तथा निन्दाका वाचक है। गीताके शब्दों में **"संभावितस्य चाकीर्तिर्मरणादतिरिच्यते "** प्रतिष्ठित मनुष्यकी अकीर्ति मरणसे अधिक कष्टप्रद है।

**अपमानं तथा लज्जाबन्धनं भयमेव च।  
रोगशोकौ स्मृतेर्भेगो मृत्युश्चाष्टविधः स्मृतः॥**

 अपमान, अकर्तव्यानुष्ठानसे प्राप्त लज्जा, बन्धन, भय, रोग, शोक, स्मृतिभ्रंश इन सात भेदोंके कारण मृत्यु भाठ प्रकारकी मानी जाती है।

 समाजसे अननुमोदित अवैध कर्म करनेसे अयश होता है। इसलिये मनुष्य अपने जीवन में अपवादका अवसर न आनेदेनेके लिये पूर्ण सावधान रहे। किंवदन्ती है- **“परीवादस्तथ्यो हरति महिमानं जनरवः"**सच्ची विन्द करनेवाला निष्पक्ष न्यायदण्डधारी लोकमत मनुष्यकीमहिमाको नष्ट करडालता है।

( अलस विद्याका अनधिकारी )

**नास्त्यलसस्य शास्त्राधिगमः॥३१६॥**

** पुरुषार्थहीन अजितेन्द्रिय व्यक्तिको शास्त्र पर अधिकार प्राप्त नहीं होता।**

 **विवरण—** शास्त्रपर पूर्ण अधिकार पानेके लिये सुदीर्घ कालतक निरन्तर श्रद्धा, उत्साह तथा गहरी लगनसे सतत जाग्रत रहकर उसका विलोडन तथा हृदयका मंथन करके ज्ञानामृत निकालना पडता है। यद्यपि मनु-

व्यके मनमें ज्ञानका सागर है, परन्तु वह ज्ञानरूपी मन्थन दण्डसे हृदयका। प्राप्तव्य मन्धन करने पर ही प्राप्त होकर मानवको शास्त्रज्ञ बनाता है वस्तुके प्रति उदासीनता ही आलस्य है। जितेन्द्रियता ही मनुष्यका एकमात्र अध्येतव्य तथा प्राप्तव्य अनुपम शास्त्र है। ऊपर कह आये हैं ‘**इन्द्रियाणां प्रशमं शास्त्रम्**’। जितेन्द्रियताको अपनाने के लिये सात्विक पुरुषार्थ ज करनेवाले लोग ही आलसी कड़ाते हैं।

**अलसो मन्दबुद्धिश्च सुखी वा व्याधिपीडितः।**

**निद्रालुःकामुकश्चैव षडेते शास्त्रवर्जिताः॥**

  आलसी, मन्दबुद्धि, सुखलोलुप, रोगी, निद्रालु तथा कामी ये शास्त्र- वर्जित लोग हैं।

**आलस्याद् बुद्धिमान्द्दंच आलस्यात्कार्यवैक्लवम्।**

**आलस्यादवनतिश्चैव गौरवं तेन नश्यति॥**

 आलस्य से बुद्धिकी मन्दता, कार्यकी हानि तथा भवनति होती है। उससे गौरव नष्ट हो जाता है। इसलिये उन्नतिकामी लोग सदा निरलस रहें।

  पाठान्तर—**नास्त्यालस्यस्य शास्त्राधिगमः।**

( स्त्रैण कर्तव्यहीन तथा दुःखी )

**न स्त्रैणस्य स्वर्गाप्तिर्धर्मकृत्यञ्च॥३१७॥**

**  रमणीरत स्त्रैण न तो धर्मकृत्य करसकता तथा न सुखी रह सकता है।**

 **विवरण**— इन्द्रियाधीन, भोगेकसर्वस्व, कामकिंकर, विषयलम्पट मर्या. दाद्दीन कामी पुरुष न तो अपना मानवोचित कर्तव्य पालसकता और न शारीरिक मानसिक किसी भी प्रकारका सुख पासकता है

  तपस्वी, संयमी, उद्यमी, इन्द्रियनिग्रही जीवन बिताने से मनुष्य में तेज, ओज, वर्चस, प्रभाव आादि वे गुण पैदा होते हैं जो मनुष्यको प्रभाव शाली बनाते हैं। भोगलोलुपतासे मनुष्यका भोज क्षीण होकर उसका मन,

इन्द्रिय तथा देव किसी भी शुभकर्म करनेके योग्य नहीं रहते। ऐसे मान- बको शारीरिक मानसिक किसी भी प्रकारका सुख प्राप्त नहीं होता। समाज- सेवा, यज्ञ, सत्संग आदि आत्मोद्धारक कर्म धर्मकृत्य कहाते हैं \। कामुक, लम्पट, व्यासक्त, खैण, रमणीरत आदि पर्यायवाची शब्द हैं।

( स्त्रैण स्त्रियोंसे भी अपमानित )

**स्त्रियोऽपि स्त्रैणमवमन्यन्ते॥३१८॥**

** सहधर्मिणी भी स्त्रैण पुरुषोंको अवज्ञाकी दृष्टि से देखती है।**

** विवरण**—विषयलोलुप कामासक्त लोग अपनी विषयलोलुपता, कामा- कि, निरयगामी नीच स्वभाव तथा अमनुष्योचित भोगप्रवृत्तियों से अपनी धर्मपरायण स्त्रियकी दृष्टि में भी अवज्ञाके पात्र बनजाते हैं।

  विचारशील पत्नियां अपने सहधर्मी पुरुषको धीर, गंभीर, संयमी, अलोलुप, स्वावलम्बी और हृष्ट पुष्ट देखना चाहती है। लोलुप, कामी लोग समाजमें तो निन्दित होते ही हैं, अपने घरमें भी अपनी प्रतिष्ठा खोलेते तथा घरोंको अनीति तथा दुराचारका अड्डा बना लेते हैं। लोलुप, कामी लोग मानसिक रूप में दुर्बल होने के कारण अकर्मण्य, अविश्वासी, अनुरलाड़ी, अश्रद्धेय, अधीर, अगंभीर, असंयमी, अयशस्वी तथा निर्बल होजाते हैं। बैग लोग सच्चारित्र्य तथा सच्छक्तिके अभाव के कारण सुधी समाजमें अव हलित रहते हैं। पुरुषका यही गुण माना जाता है कि वह पुरुषार्थ से सम्पन्न हो तथा अपने गुणों तथा परिश्रमोंसे अपने समाजको अलंकृत करे। जो लोग इन गुणोंसे भ्रष्ट होते हैं, जो समाज के कलंकस्वरूप होते हैं, उनकी सहधर्मिणियां भी उन्हें घृणाकी दृष्टि से देखती हैं। सहधर्मिणी अपने भर्ताको समाजमें तो यशस्वी पुरुषसिंहके रूप में तथा घरमें घरको गोरवान्वित करने चाले रूप में देखने की इच्छा लेकर ही उसे पतिरूप में वरण करती हैं। वे अपने घरको कलंकसागर में डूबोदेने के लिये भर्ताका वरण नहीं करती।

**न पुष्पार्थी सिंचति शुष्कतरुम् II३१९II**

**  जैसे पुष्पार्थी शुष्क तरुको न सींचकर जीवितको सींचता है I**

**इसी प्रकार समाजकी शोभा बढानेवाले पुत्ररत्न उत्पन्न करने वाली पत्नियों में स्वाभाविक आग्रह होता है कि उन्हें ऐसे पति मिलें जो समाजको सुशोभित करनेवाले हों।**

 **विवरण—**पुत्ररत्नोंकी उत्पादक पत्नियां आदर्शच्युत स्वैण पतिके आदर्श से अपने घरोंके वातावरणको कलंकित देखना नहीं चाहतीं। जिते. न्द्रियता ( अर्थात् धर्मविरोधी कामभोग न चाहना ) ही संसारका सच्चा सुख तथा मानवजीवनकी आकांक्षणीय सार वस्तु है। सारग्राही लोग आलस्य तथा अवैध भोगको कभी नहीं अपनासकते तथा विषयलोलुप निकम्मे होकर कभी नहीं पड़े रहसकते। जिसकी जिसमें प्रयोजनसिद्धि हो वह उसीके लिये प्रयत्न करे। उदाहरणके रूप में दुग्धार्थी धेनुसेवासे दुग्ध प्राप्त करसकता है वृषभ दोहनसे नहीं \।

**  अथवा**— जैसे पुष्पार्थी शुष्कतरुसिंचन नहीं करते, इसीप्रकार मनुष्यो चिन जीवन बिताने तथा अपनी सन्तानोंके लिये सुशिक्षाका वातावरण बनाकर अपनेको समाजका भूषणस्वरूप बनाकर रखनेकी इच्छुक पत्नियां अमनुष्योचित लोलुपता तथा लम्पटतावाले अधीर पतियोंसे प्रसन्न नहीं होती।

  पाठान्तर— **पुष्पार्थिनः** **सिंचन्ति** **अद्भिः** **पुष्पतरुम्।**

  जैसे पुष्पार्थी लोग जलोंसे पुष्पवृक्षको ही सींचते हैं, इसी प्रकार सुखार्थी लोग अपने जीवनको सुखके प्रस्रवण संयमस्रोतस्विनी से ही सिंचित करें I

(भ्रान्त उपायों से सुखान्वेषण निष्फल )

**अद्रव्यप्रयत्नो बालुकाक्वाथनादनन्यःII३२०II**

** जैसे भूख मिटाने के लिये वालुकाको उबालना निरर्थक होता है इसी प्रकार भ्रान्त उपायोंसे सुखान्वेषण भी व्यर्थ होता है।**

** विवरण**—इन्द्रियासक्ति ऊपरसे सुखद दीखनेपर भी सुखकी ऊपर

भूमि है। इन्द्रियासक्ति में सुख पानेकी उच्छा मनुष्यका उतना ही ध्यर्थ प्रयत्न है जितना कि बालुका उबालकर सरस भोजन पानेकी अभिलाषा। विषयतृष्णाको चरितार्थ करके सुखान्वेषण करना अपनेको अनन्त दुःखजाल में फंसालेना होता है। समाज में मनुष्यताके संरक्षक संय मका आदर्श रखनेपर ही उसमें सुख शान्ति सुरक्षित रह सकती है। इसके विपरीत समाजको भोगमात्रलक्ष्यवाले जडवाद के पीछे चलाना उसे दुःख तथा नैराश्य के मार्गपर लेचलना है। समाजको मानवता के संरक्षक संयमके आदर्श पर रखना राज्यसंस्थाका सामाजिक उत्तरदायित्व है। अपनी राज्य संस्थाको सामाजिक उत्तरदायित्वको पूरा करनेवाले कर्तव्यमार्गपर रखना ही समा- अपति विज्ञपुरुषका ध्येय होना चाहिये।

  पाठान्तर—.......**वालुकापीडनादनन्यः।**

 अनुचित स्थान में प्रयत्न तेलके लिये बालू निचोडने जैसा निष्फल अयत्न है।

( सीधे-सादे सत्यनिष्ठोंका परिहास अकर्तव्य )

**न महाजनहासः कर्तव्यः॥३२१II**

 ** विज्ञसमाजसेवकोंका उपहास नहीं करना चाहिये।**

**  विवरण**— मनुष्य में विद्या, प्रताप, उदारता, अनुभव, धन तथा धर्मके कारण महानता आती है। इन गुणोंसे संपन्न वर्तमान या भूत लोगोंको उपहास या उपेक्षाका पात्र नहीं बनाना चाहिये। इस प्रवृत्ति से अपने मनमें भी दोनवृत्ति पैदा होती तथा उपहासकर्ताको भी लोगोंकी दृष्टि में हीन बनादेती है। ऐसे लोग साधुतादोदो होकर महापुरुषों से मिलने- वाले लाभोंसे वंचित होजाते हैं। लोकोक्तिहै- "**प्रतिबध्नाति हि श्रेयः पूज्यपूज्याव्यतिक्रमः "** पूज्योंकी पूजा न करने से मनुष्यका कल्याण नष्ट होजाता है। असत्यनिष्ठ भोगपरायण जडवादके पीछे भटकनेवाली सभ्यता नामवाली बर्बरता जहां कहीं विद्वत्ता, सत्यनिष्ठा, मनुष्यता, तेजस्विता,

वीरता, साधुता, सादगी आदि सद्गुण देखती है, वहीं उसकी ओर उपेक्षा तथा उपहासपरायण घृणाभरी दृष्टि डाले बिना नहीं मानती। भासुरी समाजका साहित्य, सभा-समिति, शिक्षा-दीक्षा, वेश-भूषा आदि सब कुछ मनुष्यता के आदर्शको नीचा दिखाने तथा उसकी हंसी उडाने में ही अपनी बुद्धिमत्ता तथा सार्थकता समझते हैं।

( अश्लील परिहास न करो )

( अधिक सूत्र ) **न नर्मपरीहासः कर्तव्यः।**

**  अश्लील परिहास न करे।**

  **विवरण**—अश्लील गंवार परिहास, लघुता, असारता, अगंभीरता, अप्रतिष्ठा, अपमान तथा नीतिभ्रष्टताका परिचायक है। सभ्यसमाजको अपने राष्ट्रकी पवित्रताकी रक्षा करनेके लिये अपनी शिक्षाव्यवस्था में मनुष्यतः संरक्षक सत्यानुमोदित शासन करनेवाले शिष्टाचारको महत्व देना चाहिये। शिष्टाचार में चपलता, लघुता, मिथ्यादिखावा, असंयम, मदान्धभोगियों की अनुकरणप्रियताको प्रवेशाधिकार नहीं मिलता \। समाजके सच्चे सेवक ही शिष्ट नामसे सम्मानित होने योग्य हैं। उनका आचार ही शिष्टाचाररूप में सम्मान पानेका अधिकारी है।

( कारणसंग्रह से कार्यसफलता )

**कार्यसम्पदं निमित्तानि सूचयन्ति II३२२ II**

**  कारणसंग्रह ही कार्यकी सफलता की सूचना देते हैं।**

  **विवरण**—असत्यका विरोध करना ही सत्यरक्षारूपी कार्य है। अ विरोधरूपी सत्यरक्षा ही मनुष्यसमाज में सर्वमान्य कर्तव्य है। इस कर्तव्यको स्वीकार करनेकी प्रेरणा देनेवाली प्रेरक भावना ही इस सत्यरक्षारूपी महत्वपूर्ण कार्यका कारण या निमित्त है। भावनाकी जो शुद्धता होती है वही तो कर्तव्यकी सफलताकी सूचना होती है। कर्तव्य पश्चातापके अवसरका न रहना ही कर्तव्यकी सफलता है। जो किसी कामको अपने अत्याज्य कर्तव्य के

रूप में स्वीकार करलेता है वह अपनी भावनाकी शुद्धताको स्वयं अपने मानसनेत्रोंसे देखकर उसके शुभाशुभ भौतिक परिणामोंके विषय में समदृष्टि रखकर पश्चातापके अतीत होजाता है। कर्तव्यनिष्ठ व्यक्ति गीता के शब्दों में "**आत्मन्येवात्मना तुष्टः**" की स्थिति में पहुंचकर असत्यविशेषरूपी " धर्मयुद्धका विजयी योद्धा बनचुका होता है। उसे अपने विजयशील योद्धा बनचुकनेकी सूचना अपने अभ्रान्त कर्तव्यनिर्णय से स्वयं ही मिल जाती है।

( कारणसंग्रहका महत्व )

**नक्षत्रादपि निमित्तानि विशेषयन्ति II३२३ II**

** निमित्त नक्षत्रोंसे भी अधिक महत्व रखते हैं।**

 **विवरण**— मनुष्यसमाजमें किसी शुभ कार्यका प्रारंभ करने के लिये नक्षत्रगतियों के आधार पर शुभ मुहूर्त देखना प्रचलित है। परन्तु वास्तवि कताकी दृष्टि में कार्यकी निश्चित सफलताकी सूचना तो यही होती है कि शुभ कार्य में उस कार्यके निमित्तकारण अभ्रान्त हो। निमित्तोंके अभ्रान्त होनेका अभिप्राय यह है कि उस कर्तव्यकी प्रेरणा देनेवाली भावना शुद्ध अटल तथा बलवती हो। जब वर्तमान क्षणके कर्तव्यको इस रीति से निश्चित कर लिया जाय फिर उसमें विलम्ब न करके उसे तत्क्षण पाललेना चाहिये \। कर्तव्यपालन में विलम्ब करना ही शुभ मुहूर्तको खोदना तथा उसे तत्क्षण करडालना ही शुभ मुहूर्तको मुष्टि में निगृहीत करलेना होता है I

  पाठान्तर—**नक्षत्रादिनिमित्तानि विशेषयन्ति।**

 नक्षत्र आदि निमित्त भावी घटनाओंकी विशेष सूचना देदेते हैं।

( शैध्यार्थी मुहूर्त नहीं देखता )

**न त्वरितस्य नक्षत्रपरीक्षा II३२४॥**

  **जिसे किसी कार्यको शीघ्र करना हो वह नक्षत्रपरीक्षाके झगडेमें न पड़े।**

 ** विवरण**— वह तो उत्साह तथा अपनी दृढताको ही शुभ मुहूर्त मानकर काम प्रारंभ करे। कर्तव्यको तत्काल पालन करनेवाले कर्तव्यशीलके लिये नक्षत्रकी अनुकूलता देखनेका अवसर नहीं है। कर्तव्यशीलके लिए नक्षत्रकी अनुकूलता कोई महत्व नहीं रखती। इसके लिए कर्तव्यकी अनिवार्यता ही अनुकूलता है।

( दोषज्ञानकी स्थिति )

**परिचये दोषा न छाद्यन्ते॥३२५ II**

** परिचित होजानेपर किसीके दोष अज्ञात नहीं रहते।**

 **विवरण**— परिचितके दोषगुणके संबंध में अभ्रान्त तथा निःसंदिग्ध होजाना ही सच्चा परिचय है। किसीका विश्वास करने से पहले उससे सुप रिचित होजाना अत्यावश्यक है। पर्याप्त परिचयके बिना किसीका विश्वास करलेने से प्रतारित होनेकी पूरी आशंका रहती है। परिचय होनेपर गुणदोष दोनों प्रकाश में आजाते हैं। पूरा परिचय हुए बिना लोकचरित्रको समझना संभव है। परिचयके बिना मनुष्य के विषय में पर्याप्त भ्रम रहता है। ज्ञानी अपने जैसे ज्ञानीका ही विश्वास करसकता है। मनुष्य स्वयं कलौटी बनकर दी दूसरे ज्ञानीके साथ सहयोगका संबन्ध जोडनेकी योग्यता पाता है।

( बुरोंके लिये संसार में कोई भला नहीं )

**स्वयमशुद्धः परानाशंकते II३२६II**

**  स्वयं पापी व्यक्ति अपनी कसौटी पर कसकर दूसरे भद्र लोगोंको भी पापी समझलेता है।**

  **विवरण**— स्वयं पतित व्यक्ति दूसरोंको भी अपनी ही कसौटी पर कसकर सबको अपने ही समान अशुद्ध समझकर अपना सहयोगी बनाना चाहता है। अशके लिये संसार में मले लोग नामकी कोई वस्तु नहीं होती।

( स्वभाव नहीं छूट सकता )

**स्वभावो दुरतिक्रमः॥३२७ II**

 **स्वभाव त्यागना कष्टसाध्य होता है।**

 **विवरण**— मनुष्यका मन ज्ञानी या अज्ञानी दोनोर्मेंसे किसी एक स्थितिको अपनाकर स्वभाव के प्रवाहमें बहकर या तो ज्ञानानुकूल या अज्ञानो चित आचरणों में आनन्द मानाकरता है। एक दिन किया हुआ कर्म अगले दिन स्वभाव बनजाता है। स्वभावानुयायी काम करना किसी एक दिन में सीमित न रहकर सदातन स्वभावका रूप ग्रहण करलेता है। यह असंभव जात है कि एक दिन शुभकर्म में आनंद लेनेवाला मनुष्य अगले दिन अशुभ- कर्म करनेवाला अज्ञानी बनजाय \। यह भी असंभव है कि पहले दिन अशुभकर्म करनेवाला अशुभकर्ममें सुखबुद्धि रखता हुआ अज्ञानी अगले दिन शुभकर्म करनेवाला ज्ञानी बनजाय। जबतक अज्ञानीको अज्ञान में मिठास आता रहता है तबतक शुभकर्म उसके लिये कष्टसाध्य या कष्टप्रद ही बना रहता है। शुद्ध भावनाकी मधुरता हो शुभकर्म कराती तथा करासकती है। शुद्ध भावना ही ज्ञान है \। जब मनुष्य ज्ञानी बनचुकता है तब ही उसका मन शुभकर्मका मिष्टास्वादन करने में समर्थ होता है। यो ज्ञानकी आंखें बन्द करके रहनेवाले अज्ञानीका कोई भी आचरण उन्मीलितचक्षु ज्ञानीके आचरण- के समान नहीं हो सकता \। इस दृष्टिसे ज्ञानीसमाजका कर्तव्य है कि वह राष्ट्रसेवार्थीके ज्ञानका पूर्ण परिचय पाये बिना, उसे समाजकल्याणसे संबन्ध रखनेवाली राष्ट्रसेवाके क्षेत्र में सम्मिलित वा नियुक्त न करे। यही यहां इस सूत्रका अभिप्राय है।

  पहले तो मनुष्य अपनी स्वतंत्रताका दुरुपयोग करके अज्ञानी स्वभाव बनालेता है फिर उसीके अधीन होकर बैठजाता है। फिर अपना ही बनाया हुआ स्वभाव उसे अत्याज्य दीखने लगता है। यह मनुष्यकी अज्ञानमयी स्थिति है। परन्तु जब मनुष्य ज्ञानकी अभ्रान्त दृष्टि लेकर कोई दृढनिश्चय करता है तब उसके पुरुषार्थ के सामने कोई भी शुभकर्म दुःसाध्य नहीं रह-

पाता।जब एक क्षुद्र नदी चलपडनेका दृढनिश्चय करके अपने उद्गम स्थानसे निकल पड़ती है, तब विशालकाय पर्वतकी भीमकाय चट्टानोंको भी, उस दृढनिश्चयी नदीको मार्ग देनेके लिये अपने आपको द्वितटभूमि बना- लेना पड़ता है। यह सब दृढनिश्चयकी अपार महिमा है। दृढनिश्चय ज्ञानीक ही एकाधिकार है। ज्ञानमें ही दृढता स्थिरता तथा अक्षय सुख है अज्ञान में भदृढता अस्थिरता तथा दुःख है। दृढनिश्चय के अभाव में अज्ञानीका मोहग्रस्त स्वभाव दुरतिक्रम या दुस्त्याज्य बनारहता है। ज्ञानी अज्ञानी दोनों सूयकी तेजस्विता तथा अंगारकी कालिमाकी भांति सर्वथा अपरित्याज्य भिन्न- भिन स्वभाव रखते हैं। परन्तु जैसे भंगारके जलकर राख होजानेपर उसमें शुभ्रता भाजाती है, इसीप्रकार अज्ञानके परित्यक्त होजानेपर मानवमनमें शुभ्रता लाना स्वाभाविक होजाता है।

  मनुष्यका मन स्वभावसे सुखानुरागी है। वह दुःखसेवी बनना कभी नहीं चाहता। अज्ञानी अज्ञान में सुख मानता तथा ज्ञानी ज्ञान में सुख मानता है। अज्ञानी ज्ञानीके तथा ज्ञानी अज्ञानीके आचरणोंको नहीं अपना- सकता। इसलिये नहीं अपनासकता कि उसे उसी में सुख प्राप्त होता है + ज्ञानीके लिये ज्ञानयुक्त तथा अज्ञानीके लिये अज्ञानयुक्त आचरण ही सुख- साध्य होता है। प्रायः लोग समझते हैं कि ज्ञानी ज्ञानियोंके साथ मिल- कर उपयोगी कार्य करसकता है। परन्तु यह उनका भ्रम है। ज्ञानी अज्ञानि- योंके साथ मिलकर कोई भी महान् उद्देश्य सिद्ध नहीं करसकता। ज्ञानीका आचरण ही राष्ट्र में सार्वजनिक कल्याणकारी आचरणके रूप में अपनाने योग्य होता है। ज्ञानी ही राष्ट्रकल्याण में अपना जीवन समर्पित करसकता है।

  राष्ट्रसंस्था में ज्ञानियोंको ही प्रवेशाधिकार मिलना चाहिये। राज्यसंस्था के सुखलोभ पैदा करसकनेवाला होने से उसका निर्माण करनेवाला मनुष्य समाज राज्यसंस्थानिर्माण के कामको मनुष्यताके संरक्षक ज्ञानी लोगोंके हाथों में सौंपकर ही निश्चित होसकता है। इस ढाष्टसे सुखलोभ पैदा करसकनेवाली राजसेवा में अज्ञानियोंको सम्मिलित करनेकी भ्रान्ति नहीं करनी तथा नहीं होने देनी चाहिये। इसलिये नहीं करनी चाहिये कि अज्ञानी मानव अपने चरणों में से अमनुष्योचित सुखेच्छाका त्याग नहीं करसकता। वह हाथ में

राज्याधिकार पाकर राष्ट्रको अपनी आसुरिकताका ताण्डवक्षेत्रबनाये बिना नहीं मानता। इस दृष्टि से ज्ञानीसमाजका कर्तव्य है कि वहराष्ट्रसेवार्थी के ज्ञान अर्थात् हृदयशुद्धिका पूरा परिचय पाये बिना उसे समाजकल्याण से संबन्ध रखनेवाले राष्ट्रसेवाक्षेत्र में सम्मिलित न करे या न होने दे। यह बात भी ज्ञानीके स्वभावके विरुद्ध है कि वह बज्ञानियों के साथ समझौता करके मिली-जुली राष्ट्रसेवा में उनका सहयोग करे या उनसे सहयोग प्राप्त करे। बात यह है कि सेवा आत्मसन्तोष दिलानेवाली है। पद–पद पर विरोध सृपस्थित करते रहनेवाले अज्ञानीके साथ सम्मिलित होना ज्ञानीके स्वभावके विरुद्ध है। विचारोंकी एकता ही मिलनकी कुंजी है। ज्ञानी अज्ञानीके स्वभाव पूर्व–पश्चिमके समान सर्वथा भिन्न होते हैं। विचार मनुष्य के स्वभावका ही प्रतिनिधित्व करता है। विचारोंका पूर्ण परिचय पाये बिना किसीके स्वभावका परिचय होना असंभव है।

( दण्डका परिमाण )

**अपराधानुरूपो दण्डः॥३२८II**

 ** दण्ड अपराधके अनुरूप होना चाहिये।**

  **विवरण**— गुरु अपराध में लघुदण्ड, लघु, अपराध में गुरुदण्ड, निरपरा- धको दण्ड, तथा सापराधको अदण्ड होनेसे समाज में क्षोभ तथा अनीति फैलती है। दण्डव्यवस्था न होनेसे लोकमें मास्स्यन्याय ( बड़ी मछलीका छोटियोंको स्वालेना- शक्तिमानोंका निर्बलोंको उत्पीडित करने लगना ) चल पड़ता है तथा राष्ट्र अराजक होजाता है॥ दण्ड प्रजाकी रक्षा तथा सुशासन बनाये रखने में अत्यावश्यक साधन है।

**दण्डः शास्ति प्रजाः सर्वाः दण्ड एवाभिरक्षति।**

**दण्डः सुप्तेषु जागर्ति दण्डं धर्मं विदुर्बुधाः॥ ( मनु )**

  दण्ड ही प्रजा पर शासन तथा उसकी रक्षा करनेवाला है। वह सोतेहुओं में भी जागता है। इसलिये विद्वान् लोग ( धर्मको धर्म न कहकर धर्मका संरक्षक होनेसे ) दण्डको ही धर्म कहते हैं।

**अदण्ड्यान् दण्डयन् राजा दण्ड्यांश्चैवाप्यदण्डयन्।**

**अयशो महदाप्नोति नरकञ्चाधिगच्छति॥**

 अण्डनीयोंको दण्द देता तथा दण्डनीयको दण्ड न देताहुआ राजा अपयश पाता तथा अदण्डित होने से उद्धृण्ड बने हुए अपराधियोंकी बुलाई से विपत्ति में फंसजाता है। दण्ड अपराधीका अनिवार्य प्राप्य है। अपराधी अपराध करके अपने आप दण्डका आह्वान करता है। पापीके दंडित होने के मूलमें दण्डदाताका कर्तापन न होकर अपराधीका ही कर्तापन रहता है। पापी ही स्वयं दण्डदाताको दण्ड देनेके लिये विवश करता है।

  जैसे अनुचित कठोरदण्ड प्रजामें अशुभ प्रतिक्रियाका उत्पादक होने से उत्तेजना फैलानेवाला होता है, इसीप्रकार मृदुदण्ड भी पापोत्तेजक होने से हानिकारक होता है।

**वधोऽर्थग्रहणं चैव परिक्लेशस्तथैव च।**

**इति दण्डविधानज्ञैर्दण्डोऽपि त्रिविधः स्मृतः॥**

 दण्डविधिके ज्ञाता वध, अर्थग्रहण तथा शरीरके बन्धन, ताडन, मर्त्सना, निन्दा आदि भेदसे दण्डको तीन प्रकारका कहते हैं। दण्डके संबन्ध में विशेष जानने के लिये अर्थशास्त्र युक्तिकल्पतरु भार्गवनीति, महाभारत, राजधर्म आदि देखने चाहियें।

( उत्तर कैसा हो ? )

**कथानुरूपं प्रतिवचनम् II३२९II**

** प्रत्युत्तर प्रश्न के अनुरूप होना चाहिये।**

** विवरण**— अविश्वासपात्र लोगोंके प्रश्नका उत्तर देते समय निम्न- प्रकारसे सोचना चाहिये। प्रश्न से अधिक उत्तर देने से मनके वे गुप्त तत्व, जिन्हें अनधिकारीको नहीं बताना चाहिये, मुंइसे निकल पडते हैं तथा हानि करते हैं। प्रश्नका उत्तर संयत भाषा में अपने तथा प्रश्नकर्ता के अधिकारको पूरा विचारकर देना चाहिये कि प्रश्नकर्ताको मुझसे इस बातका उत्तर लेने

तथा मुझे उसे इसका यथार्थ उत्तर देनेका अधिकार भी है यानहीं ? यदि प्रश्नकर्ताको अधिकार न हो, या हमारा उसे उसके प्रश्नका यथार्थ उत्तरदेना कर्तव्य न हो, तो दोनों भवस्थाओं में बातको किसी भी प्रकार टालदेना चाहिये या अयथार्थ उत्तर देकर उसकी अनधिकारचेष्टापर आघात करना चाहिये। सत्यवादी या यथार्थवादीपनके भ्रममें आकर चाहे जिसे चाहे जो बात बताकर समाजका अकल्याण करंबैठना नीतिहीनता है। समाजका कल्याण ही प्रश्नोत्तरोंके औचित्यकी कसौटी है। प्रश्नकर्ताको समाजहितैपिता तथा उत्तरका समाजहितके लिये औचित्य स्पष्ट देख लेनेपर ही प्रश्न करना तथा उसका उत्तर देना उचित होता है। अन्यथा प्रश्नो त्तरोंके व्यर्थ तथा अहितकारी होने से उन्हें स्यागदेना ही कर्तव्य होता है। मनुष्य यह जाने कि कुछ उत्तर न देना भी उत्तर देनेका ही एक निराला ढंग है। मौनसे भी तो अपना मनोभाव या कर्तव्य व्यक्त किया जासकता है। व्यर्थभाषण रोकनेके लिये मौन ही उसका प्रासंगिक उत्तर है। व्यर्थवचन वचनसे ही वृद्धि पाता है। व्यर्थवनको बढबारको रोकना ही स्पष्ट कथनके रूप में परिस्थिस्यनुसार अपनानेयोग्य है। इसके विपरीत जब विश्वासपात्र लोगोंको उत्तर देनेका प्रसंग आवे तब न तो प्रश्नका कुछ भाग अनुत्तरित छोडना चाहिये तथा न अपृष्ट बातें कहकर वक्तव्यको लम्बा करना चाहिये। मितभाषी रहकर उत्तर देना चाहिये।

   जब कोई प्रश्न विवादका विषय बनरहा हो तब प्रसंगको न समझकर उत्तर देनेंसे विवाद तथा वितण्डा पैदा होजाती है। अनुचित भाषण करने वाला मनुष्य निन्दित होता तथा न्यायालयों में दण्डाई मानाजाता है।

( वेशभूषा कैसी हो ? )

**विभवानुरूपमाभरणम्॥३३०॥**

** मनुष्य अपने देहकी सजावटको अपनी आर्थिक स्थिति में सीमित रक्खे \।**

** विवरण—**देहको सुसज्जित रखना समाजमें प्रचलित है। मानवका

यह स्वभाव अति न कर जाय इसलिये इसपर नियन्त्रणकी परम आवश्यकता है। वही नियन्त्रण इस सूत्रका अभिप्राय है। पशुहको सुम ज्जित रखनेकी प्रवृत्ति नहीं होती। पशुके पास मन नहीं है। मनुष्यका विवेकी मन जहां उसे आध्यात्मिक संपत्ति से सुसज्जित देखना चाहता है वहां वह उसे लोकविद्विष्ट असुन्दर वेष में भी रहने देना नहीं चाहता। दहको सौम्यदर्शन बनाकर रखना मनुष्यकी ही विशेषता है। उसकी यह विशेषता मानवोचित शिष्टाचारों में सम्मिलित होगई है। शिष्टाचार मनुष्य समाजका अलंकार है। शिष्टाचार हो मनध्यसमाजकी संपत्ति है। जो समाज. भरका अलंकार है वही व्यक्तिके व्यक्तिगत आचरणका भी अलंकार है। परन्तु ध्यान रहे कि देहको सुसज्जित रखना समाजको शिष्टाचाररूपी सम्प- त्तिमें ही सीमित रहना चाहिये। किसीका भी अपने देदको सामाजिक शिष्टाचार के विरुद्ध सज्जित करनेका अधिकार नहीं है।

  मनुष्य अपने देहको सजानेकी प्रवृत्तिवाले मानवधर्म से तब ही अलंकृत करसकता है जब वह इस सम्बन्धी शिष्टाचारका पालन करे। मानवधर्म या मनुष्यता ही समाज तथा व्यक्तिकी साम्पत्तिक या आर्थिक स्थिति या वैभव है। पार्थिव धनकी बहुलता यान्यूनताको मानववर्ग नामवाली उस वैभव- मयी स्थिति में वैषस्य उत्पन्न करनेवाली नहीं बनने देना चाहिये। यह विष मता समाजसें अशान्ति उत्पन्न करनेवाली सामाजिक व्याधि है। अपने देहको अलंकृत करनेके इस स्वाभाविक स्वभावको कदापि किसी भी प्रकार अपना सीमोल्लंघन नहीं करने देना चाहिये। अपने देहालंकरणी स्वभावको व्यक्ति के हृदयको व्याधिग्रस्त करके समाजके भी हृदयको व्याधिग्रस्त करने वाला नहीं बनने देना चाहिये। मनुष्यता समाजभरका समानाधिकार है समाजमें मनुष्यतारूपी समानाधिकारको उपेक्षित नहीं होने देना चाहिये। समाजमें मनुष्यतारूपी समानाधिकारको उपेक्षा होनेपर धनसंपत्ति के साथ नियमसे लगी रहनेवाली भेदोत्पादक ईर्ष्या द्वेष, लोभ, अतृप्त कामना आदि व्याधियां उत्पन्न होजाती तथा समाजके सामाजिक अधिकार में विघ्न भाखडे होते हैं। इससे समाज अलंकृत होने के स्थान में बीभत्स विषमरूप धारण

करलेता है। समाजके विज्ञ लोगोंको उसे ऐसा बनने देनेसे रोकना चाहिये। देशको अलंकृत करना व्यक्तिका स्वेच्छाचार नहीं होना चाहिये।

  देहको अलंकृत करने के अधिकारको व्यक्ति के स्वेच्छाचारमें सम्मिलित न होने देकर उसे सामाजिक शिष्टाचार, सुरुचि तथा नैतिक कल्याण में सम्मि लित रखना चाहिये। क्योंकि सामाजिक कल्याण में ही मानवका कल्याण है इसलिये सामाजिक शिष्टाचार, सुरुचि तथा मानवका नैतिक अभ्युस्थान ही मनुष्यका सच्चा वैभव या आर्थिक सामर्थ्य है। परमार्थ ही मनु- व्यका सच्चा वैभव है। अपनी उपार्जित सुवर्णमुद्राओं पर यथेच्छ उपयोगका व्यक्तिगत अधिकार जमालेना व्यक्ति तथा समाज दोनों ही के लिये अनर्थकारी है।

  सत्य ही मनुष्यकी सार्वजनिक संपत्ति है। सत्यरूपी सार्वजनिक संपत्तिके अधिकार में समर्पित होजानेवाले व्यक्तिका धन, उसका व्यक्तिगत धन न रहकर समाजके सार्वजनिक कल्याणके उपयोग में आसकनेवाला सार्व- जनिक धन बनजाता है। जब मनुष्य इस समाजधर्मको भूलकर भ्रान्तिसे धन पर मनुष्यका अधिकार मानता है तब ही वह अपने धन पर अपना अधिकार मानता है। यह उसकी भ्रान्ति होती है। इस भ्रान्तिका परिणाम यह होता है कि वह अपने घनका दुरुपयोग करके समाजका अकल्याण करने में प्रवृत्त होजाता है। सूत्र कहना चाहता है कि देइ सजानेकी स्वाभा- विक प्रवृत्तिको साम्पत्तिक दुरुपयोगसे बचाकर रखना चाहिये। अपने देहपर वस्त्रालंकार धारण करने से पहले सावधान होकर सोच लेना चाहिये कि हमारी उस चेष्टाका हमारे समाजपर क्या प्रभाव होगा ? वह प्रभाव समाजमें ईर्ष्याकामना या किसीके किसी प्रकार के अधःपतनका कारण तो नहीं बन जायगा ?

   समाजवासी प्रत्येक व्यक्तिका कर्तव्य है कि वह अपनी वेश–भूषा के संबन्ध में इस सार्वजनिक कल्याणकी दृष्टि से विचार किया करे और उत्सवसम्मेलन तथा स्वाभाविक, सामाजिक अनुष्ठानोंके अवसरों पर आडम्बर-

रहित शिष्टाचार की सीमासे शासित रहकर उसमें सम्मिलित हुआ करे। विज्ञ मनुष्योंका कर्तव्य है कि वे अपने परिवार के सदस्योंसे भी वेशभूषाके सम्बन्ध में सामाजिक सुरुचिको सुरक्षित रखवानेका ध्यान रक्खें। देहको अलंकृत करनेके अधिकार को अपना सीमोल्लंघन करने देना कदापि अभीष्ट नहीं है।

( आचरण कैसा हो ? )

**कुलानुरूपं वृत्तम्॥३३१ II**

** आचरण अपने अभ्यर्हित कुलके अनुरूप होना चाहिये।**

** विवरण**— अपने आचरणोंसे अपने यशस्वी कुलको मर्यादाकी रक्षा करनी चाहिये। ज्ञानीसमाज ही मनुष्यका कुल है। ज्ञानीसमाज ही राष्ट्र की राजशक्तिका निर्माता है। वही प्रभु या स्वामी बनकर राजशक्तिको सर्वहितकारी ज्ञानमार्ग पर चलाता है। इसलिये प्रत्येक मनुष्य का ज्ञानी समाजका सदस्य बने रहना ही अपना स्वाभिमान है। इस बातो कभी न भूलकर अपने स्वभावको सामाजिक सुख-समृद्धि में सीमित रखन चाहिये। ज्ञानी ही मनुष्यसमाजका यशस्वी विशाल कुल है। ज्ञानियोंके कुलमें जन्म लेनेवालों से यह आशा की जाती है कि उनका सदाचार उनकी नीतिपरायणता आदि ऊंची श्रेणीको हो। उनका आचार निर्मल तथा हृदयग्राही हो। निकृष्ट आचरण बताते हैं कि यह मनुष्य किसी हीनकुलको प्रसूति है।

 पाठान्तर— **कुलानुरूपं वित्तम्।**

 वित्त मनुष्य के पास अपनी कुलपरम्पराकी उपार्जन योग्यता के अनुसार होता है।

( प्रयत्न कितना हो ? )

**कार्यानुरूपः प्रयत्नःII३३२II**

**  प्रयत्न कर्मके अनुसार होना चाहिये।**

**  विवरण**— कार्यकी लघुता या गुरुताके अनुरूप ही प्रयत्न भी लघु या

गुरु होना चाहिये। कार्यकी लघुता या गुरुताके अनुसार सामग्री एकत्रित करके कार्यका उपक्रम करना चाहिये। जैसे साधन जुटाये जायगे, जैसा प्रयत्न किया जायगा, वैसा ही फल प्राप्त होग॥ कर्तव्य छेडनेसे पहले उसका उचित समय, उसके सहायक, उसके अनुरूप देश, अपनी धनशक्ति, उत्साहशक्ति, उससे होनेवाले लाभ तथा अपनी कर्मशक्तिकी इयत्तासे पूरा परिचित होना चाहिये। कर्तव्य प्रारंभ करने से पहले सोचना चाहिये यह काम मेरे स्वयं करने का है या दूसरोंसे करानेका है ? अपने व्यक्तिगत स्वार्थके लिये है ? या समाजकी उचित सेवा के लिये है ? अभी करनेका है ? या भवि व्यमें हितकारी है ? या अनिष्ट संभावनाओं से भरपूर है ?

**कः कालः कानि मित्राणि को देश कौव्ययागमौ।**

**को वाहं का च मे शक्तिरिति त्रिन्त्यं मुहुर्मुहुः॥**

  कार्योपयोगी काल सहायक मित्र कार्योपयोगी देश है या नहीं ? मेरे आयव्यय इस कार्यको करनेकी आज्ञा देते हैं या नहीं? मेरी स्थिति क्या है ? मुझे यह काम करना चाहिये या नहीं ? यह मेरी शक्ति में है या शक्ति से बाहर है ? ये सब बाते प्रत्येक काममें सदा सोचनी चाहिये \। इन प्रश्नोंका उचित समाधान होने पर ही काम करना चाहिये।

( दान कितना दें ? )

**पात्रानुरूपं दानम् II३३३II**

 ** दान तथा उसकी मात्रा, दानपात्रकी उत्तमता, मध्यमता तथा अधमता अर्थात् उसकी विद्या, गुण, अवस्था तथा आवश्यकता रूपी योग्यता के अनुसार होना चाहिये।**

  **विवरण**— दीन, रोगी, निराश्रय, अनाथ, पंगु, अंधे, विपन्न, निर्धन, विद्यार्थी, देव, द्विज, गुरु, विद्वान् की जीवनयात्रा तथा समाजोत्थानके कार्मोस विभवानुसार दान देकर अपने समाजको सुखी, सम्पन्न, सद्गुणी बनाये रखना

चाहिये। यों भी कह सकते हैं कि समाज तथा अपने में अभेद सम्बन्धका दर्शन करते रहकर समाजके अभ्युत्थानको अपना ही अभ्युत्थान मानना चाहिये। हमारे पास रक्खे हुए धनका जो यथार्थस्वामी था वह याचकका मिप लेकर हमारे सामने भा खडा हुआ, इसकी धरोहर इसे सौंपकर उऋण होजाना ही दानका यथार्थ स्वरूप है।

  पाठान्तर—**अर्थानुरूपं दानम्।**

  दान अपनी अर्थशक्तिके अनुरूप होना चाहिये।

( वेश कैसा हो ? )

**वयोऽनुरूपो वेशः॥३३४॥**

**  वेश अवस्थाके अनुरूप होना चाहिये।**

**  विवरण**—परिणतवयस्क ( बालिग ) लोगोंके ऊपर यह सामाजिक उत्तरदायित्व स्वभावसे समर्पित है कि वे पूरे ज्ञानी अनुभवसे समृद्ध मितव्ययी तथा शिष्टाचारी हों तथा वे जो वेश धारण करें वह परिष्कृत रुचिको सुरक्षित रखनेवाला तथा समाजहितकारी मानवधर्म के अनुरूप हो। उनका यह कर्तव्य है कि सामाजिक अकल्याणकारी रुचिविगर्हितवेश न पहने तथा समाजको विपथगामी परानुकरणप्रिय तथा दुर्बल हृदय न बनने दें। सत्यकी उपेक्षा करके व्यक्तिका अनुकरण करना मनुष्यका विवेक दोन हृद्दौर्बल्य है। विवेक सत्यका ही अभ्रान्त अनुकरण कराता है, व्यक्तिका नहीं। वयस्क लोगोंको पूर्ण ज्ञानी तथा समाजके स्तम्भ बनानेका उद्देश रखनेवाले विक्की सदस्योंका यह गंभीर उत्तरदायित्व है कि वे आजके भारतीय राष्ट्र में फैली हुई विदेशी वेषानुकरणकी दूषित मनोवृत्तिको दृढता से रोकें तथा अपने व्यवहार के द्वारा उनमें समाजकी कुरुचिके विरुद्ध खडे दोनेका सरसाइस पैदा करके समाजको दृढचरित्रवाला बनायें।

( भृत्य कैसा हो ?

**स्वाम्यनुकूलो भृत्यः॥३३५॥**

**  भृत्यकों स्वामी के अनुकूल आचरण करनेवाला होना चाहिये।**

 **विवरण**— सत्य ही स्वामी तथा भृत्य दोनोंका प्रभु है। भृत्यका सत्यानुकूल बनाना ही आदर्श, सत्यनिष्ठ, सफल स्वामीके अनुकूल बनना है।

  नृत्यको सुयोग्य स्वामीकी ही नीति अपनानी चाहिये तथा उसीके हितमें अपना हित मानना चाहिये। मृत्यकी नीतिके सत्यनिष्ठ स्वामी के अनुकूल न होनेपर भृत्यका अपना भी अनिष्ट तथा स्वामी के कार्यकी भी हानि होती है। भूख्यको स्वामी की आज्ञा पालनी चाहिये तथा उसीके अनुकूल आचरण करना चाहिये। राष्ट्रसेवक स्वामीको राष्ट्रसेवापरायण भृत्योंसे ही काम लेना चाहिये। राष्ट्रसेवापरायणता ही राजकीय भृत्योंकी योग्यता है। योग्यताको इस कसौटी पर कस कर ही नवीन भृत्योंकी सेवा स्वीकार करनी चाहिये।

( भार्या कैसी हो )

**भर्तृवशवर्तिनी भार्या॥३३६॥**

  **भार्याकेभर्ताकेअनुकूल रहने में ही गृहस्थजीवनका कल्याण है।**

  **विवरण**— गृहस्थजीवन नामक रथ पतिपत्नी नामके दो चक्रोंसे चलता है। इन दोनोंकी पारस्परिक अनुकूलता ही दोनोंकी स्वतंत्रता है तथा प्रतिकूलता दोनोंकी ही पराधीनता है। भर्ता भार्या दोनोंका आदर्शसमाजसेवक होना अत्यावश्यक है। परन्तु इन दोनों में पारस्परिक एकता तब ही संभव है जब कि दोनोंके जीवनका लक्ष्य एक हो। पारस्परिक प्रतिकूलताका एकमात्र कारण आदर्शकी भिन्नता तथा विचारका विरोध ही होता है। भर्ताका ध्येय तो अपने श्रेष्ठ आचरणोंसे अपनी भार्याको अनुकूल बनाये रखना होना चाहिये, तथा भार्याका ध्येय अपनेको भर्ताकी अनुकूल सहधर्मिणी बनाना होना चाहिये। पारस्परिक अनुकूलता दोनों डोका उत्तरदायित्व है। समाजके सच्चे सेवक मनुष्यता के संरक्षक सुयोग्य सन्ताजोंका मातापिता होना ही भर्ता तथा भार्या दोनों के जीवनका एकमात्र

लक्ष्य रहना चाहिये। यही वह लक्ष्य है जो दोनोंकी पारस्परिक तथा सामाजिक शान्तिको सुदृढ बनाये रखनेवाली आधारशिला है।

 पाठान्तर—**भर्तृवशानुवर्तिनी भार्या।**

( शिष्य कैसा हो ? )

**गुरुवशानुवर्ती शिष्यः॥३३७॥**

**   शिष्यको गुरुको इच्छाका अनुवर्ती होना चाहिये।**

 **विवरण**—यहां वश शब्द इच्छाके अर्थ में प्रयुक्त हुआ है। मानव समाज में मनुष्यताका संरक्षण तथा सुखसमृद्धिका उत्पादन करनेवाली आध्यात्मिक तथा सर्वप्रकारकी भौतिक विद्या गुरुपरम्परासे ही सुरक्षित रहती हैं। गुरुका कर्तव्य है कि वह समाजसेवाके द्वारा अपनी विद्याका सदुपयोग करके ऋषिऋणसे उऋण होजाय। उसका कर्तव्य है कि वह योग्य पात्रको शिष्य के रूप में अपनाकर उसकी यथोचित ज्ञानसेवा करके समाजके प्रति अपनी कृतज्ञताका प्रदर्शन करे। शिष्य विद्यार्जन तब ही करसकता है जब वह गुरुमें आत्मसमर्पण करके रहे। अर्थात् अपने आपको गुरुके वातावरणका आज्ञाकारी अंग बनाकर रक्खे। गुरुकी विद्याका ग्रहण तब ही संभव है जब शिष्य गुरुकी इच्छाका अनुवर्तन करके उसके प्रेमको अपनी ओर आकृष्ट करले।

   शिष्यका यह सामाजिक कर्तव्य है कि वह अपने विद्याधनको अपने स्वार्थसाधन के उपयोग में आनेवाला न माने किन्तु उसे समाजको सेवाके साधन के रूप में स्वीकार करे। सच्छिष्यकी यही योग्यता मानी जाती है कि वह आदर्शसमाजसेवक गुरुकी सदिच्छाका अनुवर्तन करनेवाला हो। गुरुका समाजसेवी होना अत्यावश्यक है। गुरुका समाजद्रोही होना कदापि अभीष्ट नहीं है तथा यह कोई शुभलक्षण नहीं है। समाजसेवा ही विद्वान् गुरुओंके गुरुपदको शोभित करनेकी योग्यता है। शिष्योंको इस योग्यताको अपने हृदय में सुप्रतिष्ठित करनेवाले गुरुओंके हाथों में पूर्ण आत्मसमर्पण करके

रहना चाहिये। यदि शिष्य लोग गुरुलोगोंसे उनकी पूरी ज्ञाननिधि लेलेना चाहें तो अपने ऊपर उनका मन द्रवित करने के लिये उनके वश में रहें तथा उन्हींका अनुसरण करें। शिष्यको ज्ञान तथा चरित्रकी दीक्षा देनेवाले रुका अनुसर्ता होना चाहिये।

  जैसे गोवत्स अपने बालोचित आत्मसमर्पण या प्रेमदान से अपनी गोमाताको पचासकर उसे दूध पिलाने के लिये विवश कर लेता है, या जैसे जलार्थी मनुष्य खनित्र से खोदता–खोदता अन्त में भूमिको जल देनेके लिये विवश करदेता है, इसीप्रकार शिष्य लोग अपनी शुश्रूषा, आराधना अनुसारिता, समर्पण तथा समाजसेवाके उच्चादर्शसे गुरुको प्रभावित करके उसे विद्या- मृत पिलाने के लिये विवश कर डालनेवाले बनें तब ही वे किसी विषयके पारंगत विद्वान् बनसकते हैं।

**यथा खनन् खनित्रेण नरो वार्यधिगच्छति।**

**तथा गुरुगतां विद्यां शुश्रुषुरधिगच्छति॥**

  दुर्विनीत दुःशील अशुश्रूषु असेवक समर्पणद्दीन लोग शिष्य होने या किसी विद्याका रहस्य पानेके योग्य नहीं होते। गुरु भी शान्त, शास्त्रज्ञ, बार्मिक, दयालु, शीलवान्, समाजसेवक विचक्षण, लोक-चरित्रज्ञ तथा प्रतिभा सम्पन्न होना चाहिये। शिष्यलोग गुरुके अगाध पांडित्य तथा उच्च चरित्र से ही प्रभावित होते हैं। ऐसे शिष्य लोग गुरुओंके वशवर्ती होकर विद्या, शील, नीति, नैपुण्य तथा ज्ञानको अनायास पाजाते हैं।

( पुत्र कैसा हो ? )

**पितृवशानुवर्ती पुत्रः॥३३८॥**

**  पुत्रको पिताकी इच्छाका अनुवर्ती होना चाहिये।**

 **विवरण**— पिता के समस्त अनुभव तथा उसकी सम्पत्ति चाहनेवाले पुत्रको उसकी शुभ इच्छाओंका अनुवर्ती होकर रहना चाहिये।

  पुत्रको अपने पिताको शरीरधारी या साकार ईश्वर मानकर उसके साथ पूर्ण आत्मसमर्पणका सम्बन्ध जोडकर रहना चाहिये। पिता बननेकी अभिलाषा रखनेवालोंका समाजकी मनुष्यताका संरक्षक समाजसेवक होना अनिवार्य रूप से आवश्यक है। उनका यह भी कर्तव्य है कि वे अपनी सन्ततिके सम्मुख इसी आदर्शको रखकर पारिवारिक नेतृत्व ग्रहण करें। जो पिता बन नेवाले लोग अपनी सन्तान के सम्मुख इस उच्च आदर्शको नहीं रखते, उनकी सन्तानका लक्ष्यद्दीन उच्छृंखल निर्गुण होना अनिवार्य है। पिता ही सन्तानोंके स्वभाविक संरक्षक तथा आदर्श होते हैं। सन्तति अपने स्वभाविक संरक्षक मातापिताकी इच्छाके अनुयायी जीवनलक्ष्य निर्णय करने में ही अपने जीवनकी सफलता समझती हैं। सन्तानकी इस अनुकरणप्रवृत्तिक दुरुपयोग न करके इसका सदुपयोग करना योग्य मातापिताका गंभीर कर्तव्य। सन्तानका उच्छृंखल होना सिद्ध करता है कि पिता लक्ष्यहीन है तथा इसीलिये कर्तव्यहीन है।

( अनुचित आदर तथा भेट भत सहो )

**अत्युपचारः शङ्कितव्यः॥३३९॥**

**  किसीका अधिक लोभनीय सामग्री प्रस्तुत करना संदेहकी दृष्टि से देखना चाहिये कि ऐसा क्यों किया जा रहा है ?**

( कुपित स्वामींपर प्रतिकोप न करके अपनी भूल सुधारों )

**स्वामिनि कुपिते स्वामिनमेवानुवर्तेत ॥३४० ॥**

 ** प्रभुके कुपित होनेपर उसीको प्रसन्न करना चाहिये।**

 **विवरण**— जैसे भूमिपर गिरपडनेवाला मनुष्य उसीपर हाथ टेककर ऊपर उठता है, इसीप्रकार आश्रित भृत्यलोग अपनी किसी भूलसे या अमवश स्वामीके कुपित होजानेपर अपने यथार्थ उपकारक नायक पालक स्वामीको ही प्रसन्न करनेका प्रयत्न करें।

 प्रभुपदपर अभिषिक्त व्यक्ति आश्रितका कल्याणकारी होता है। जब कोई किसीका आश्रय स्वीकार करता है तब उसमें आश्रितपालनकी शक्ति देखकर ही उसका आश्रित बनता है। मनुष्य स्वभाव से उसीका आश्रित बनता है जहांसे उसे अभाव दूर करनेका आश्वासन मिलजाता है। समाज अपने योग्य सेवकोंको ही राज्याभिषिक्त करके उन्हें प्रजापालकका आापन देता है। राजा समाजका ही प्रतिनिधि होता है। राजाका प्रभुत्व स्वीकार करने. वाली प्रजा राजाको समाजका ही प्रतिनिधि मानती है। इस अर्थ में मजा ऊपरसे देखने में तो राजाका परन्तु वास्तव में समाजका ही प्रभुत्व स्वीकार करती है। इसका अर्थ यह हुआ कि किसी व्यक्तिका राजाका कोपभाजन बनना समाजका ही कोपभाजन होना है। राजाका द्रोह करना समाजक ही द्रोह करना है। इसलिये राजभक्त प्रजाको राजरोष देखते ही अपना अपराध पहचानकर आत्मसुधार करना चाहिये।

  इसी प्रकार राजाका भी कर्तव्य है कि यह समाजको ही अपने प्रभुके रूप में पहचानकर अपनेको राष्ट्रसेवक की स्थितिमें रखकर अपने समाज या लोकमतको प्रकुपित करनेवाले आचरणका संशोधन करके अपने सच्चे प्रभु राष्ट्रके प्रतिनिधि लोकमतको प्रसन्न रखे।

**मातृताडितो वत्सो मातरमेवानुरोदिति॥३४१॥**

**  जैसे मातासे ताडित बालक ताडनजन्य रुदन करता हुआ भी माता हीके पास जाता तथा उसीके आंचलमें मुंह छिपाकर उसीसे अपना रोना रोता है, इसीप्रकार मनुष्य अपने हितैषियों, स्वजनों, गुरुओं तथा प्रभुओंके उचित कारण से कुपित होजानेपर उन्हें ही अपनायें रहे तथा आत्मसुधार करके अपनी ओर से उन्हें प्रसन्न करने का प्रयत्न करता रहे।**

  **विवरण**—अपने अपराधका झालन करके उन्हें प्रसन्न करना ही उन्हें

अपनाये रहने का एकमात्र उपाय है। अपराधी बने रहकर तो हितैषी प्रभुके द्वेषका पात्र ही बने रहना अनिवार्य होता है।

   पाठान्तर—**मातृताडितो बालो...... I**

( हितैषियोंके रोष में अनिष्ट भावना नहीं होती )

**स्नेहवतः स्वल्पो हि रोषः॥३४२॥**

**  स्नेही गुरुलोगोंका रोष अनिष्टभावसे रहित होता है।**

  **विवरण**— स्नेहवानोंका शेष अनिष्टकारी न होकर सुधारक भावना या हितबुद्धि से प्रेरित होता है। ऊपर इसी भावनासे उनके कुपित होजाने पर भी उन्हींका अनुसरण करनेके लिये कहा गया है।

   पाठान्तर— **स्नेहवतः स्वल्पोऽपि रोषः।**

  अपि शब्द होका स्थानापन्न होनेसे अर्थसमान है।

( मूढका स्वभाव )

**आत्मच्छिद्रं न पश्यति परच्छिद्रमेव पश्यति बालिशः॥३४३॥**

**  मूर्ख अपना अपराध न देखकर दूसरोंहीका अपराध देखा करता है।**

 ** विवरण**— मूर्ख अपना दोष या अपराध न देखकर दूसरोंका अहिताचरण करनेकी अपनी दुष्प्रवृत्ति से प्रेरित होकर दूसरों दीके अपराध ढूंढता फिरा करता है। वह आत्मसुधार न करके अपनी मूढतासे ही चिपटा रहने- वाला चिरमूर्ख बनारहता है। वह दूसरोंका छिद्रान्वेषण करके उन्हें भी अपनी जैसी मूर्ख श्रेणी में घसीटनेका मूढ प्रयत्न करके मिथ्या आत्मसन्तोष कमाया करता है। वह हिताहितविवेकशक्तिद्दीन होनेसे निजदोषोंकी ओरसे अंधा होकर दूसरोंके दोपोंका आविष्कार करने में अपने अमूल्य दुर्लभ मानवजीवनका दुरुपयोग किया करता है।

**नीचः सर्षपमात्राणि परच्छिद्राणि पश्यति। **

**आत्मनो बिल्वमात्राणि पश्यन्नपि न पश्यति॥**

  नीच मनुष्य दूसरोंके तो सर्षपतुल्य छोटे नगण्य दोष भी देखता फिरा करता है। परन्तु अपने तो बिल्त्र जैसे महादोष भी उसे दिखाई नहीं देते।

**गुणदोषानशास्त्रज्ञः कथं विभजते जनः।**

**किमन्धस्याधिकारोऽस्ति रूपभेदोपलब्धिषु॥ ( दण्डी )**

 अशास्त्रज्ञ अर्थात् संयम से अनभिज्ञ मनुष्य बुराई भलाईको नहीं पहचान सकता, क्या कहीं कभी अंधोंको भी रूपोंके भेद जाननेका अधि- कार हुआ है ?

 मूर्ख जब कोई मूर्खता कर बैठता है, तब उसकी मूर्खताका यही रूप होता है कि रूप में अपनो मूर्खताको पकड़ने तथा उसे निन्दित करनेवाली बुद्धि नहीं होती। यदि किसी में मूर्खता पहचानने तथा उसे निन्द्रित करनेवाली बुद्धि हो तब तो उसे बुद्धिमान् हो कहना होगा। इस बुद्धिका न होना ही तो मूर्खता है। आत्मसुधारकी जो भावना है वही तो बुद्धिमत्ता है। जिस हृदय में आत्मसुधारकी प्रवृत्ति प्रहरीका काम करती रहती है उस हृदय मूर्खताको स्थान नहीं मिलता। उस हृदय में भ्रान्ति कभी होती ही नहीं। मनुष्यताके संरक्षक समाजसेवकोंको चाहिये कि वे अपने सेव्य प्रभु मानवसमाजको प्रत्येक क्षण आत्मसुधार के लिये सतर्क तथा समाजमें आसुरिकताको न घुसने देनेके किये समाजके प्रहरी बनकर रहें। आत्मसुधारकी जो भावना है वहीं तो मूर्खताविध्वंसक पाण्डित्य य विद्वत्ता है। अपने मन में मलिनताको प्रवेश न लेनेदेना ही आत्मसुधारककी भावनाका अर्थ है। पवित्र हृदय ही आत्ममुबारका क्रियाशील क्षेत्र है। मलिन हृदय में तो मलिनता ही बहूमूल होकर रहती है। उसमें आत्मसुधारकी भावनाको उत्पन्न होने का अवसर ही नहीं मिलता। मूर्खलोग मलि नताको चिपटे रहकर स्वापराबजनित क्षतिको भी परापराधजनित माननेको श्रान्ति करके आत्मसुधारसे वंचित रहते तथा सदा मूर्ख बने रहते हैं।

( धूर्तोका वशीकरण मन्त्र )

**सोपचारः कैतवः॥३४४॥**

** धूर्तलोग दूसरोंके कपटसेवक बनाकरते हैं।**

** विवरण**— धूर्तलोग मीठी बार्तो, रमणीय उपहारों, परितोषक उपकर णोंसे अपना उल्लू सीधा करना चाहाकरते हैं। सेवा तथा परितोषके उपकरण ' उपचार ' कहते हैं। उपचार शब्द उत्कोच अर्थ में भी व्यवहृत होता है।

 पाठान्तर— **नोपचारः कैतवः।**

  यह पाठ अर्थहीन है।

( धूर्ततावाली सेवा उपचार है )

**काम्यैर्विशेषैरुपचरणमुपचारः॥३४५॥**

  **विशिष्ट काम्य पदार्थोंकी भेटोंसे दूसरोंको अपनी असत्यकी दासतामें सहायक बनाने का प्रयत्न करना धूर्तीकी सेवाका स्वरूप होता और यही ' उपचार ' कहाता है।**

  **विवरण**— धूर्तलोग अपने सेव्य मनुष्य की नीचप्रवृत्तियोंको तृप्तिके लिये ईंधन जुटाकर उसकी गिरावटसे लाभ उठानेकी दुरभिसंधि रखते हैं। भूताँकी सेवा भी प्रच्छन्न लूट ही होती है।

( शंकनीय सेवा )

**चिरपरिचितानाम् अत्युपचारः शंकितव्यः॥३४६॥**

** चिरपरिचित व्यक्तिकी अनुचित सेवा शंकनीय होनी चाहिये।**

** विवरण**— किसीकी भी अनुचित सेवाको शंकाकी दृष्टि से देखना चाहिये। विशेष रूप से चिरपरिचितोंकी अनुचित सेवा चाटुकारिता है। अत्युपचार चाटुकारिताका ही दूसरा नाम है। चाटुकारके फंदे में फंसजाना

मनुष्यताविरोधी मूर्खता है। जब तुम्हारे पास चिरपरिचित लोग तुम्हारे सामने बढ बढकर लोभनीय सामग्री रखकर भक्ति प्रदर्शित कर रहे हों तब तुम्हारे मन में उनकी गुप्त स्वार्थी मानसिक स्थितिके संबन्ध में शंका होजानी चाहिये कि भाजये अपने किसी विशेष स्वार्थ से मेरी इस प्रकारकी दिखावटी अतिसेवा कर रहे हैं। चिरपरिचिर्तोकी समुचित स्वाभाविक सेवा कभी संदेहका कारण नहीं होती। परन्तु जब कोई सेवा सेव्य सेवक दोनोंकी दृष्टि औचित्यका अतिक्रमण करजाती है तब उस सेवाको संदेहकी दृष्टि से देखना और अस्वीकार करदेना चाहिये।

( निर्बलसे सदोष परिचित नहीं छोडे जाते )

( अधिक सूत्र ) **चिरपरिचितानां त्यागो दुष्करः।**

  **जब चिरपरिचित लोग लोभोपादानोंसे वशीकरण मंत्र चलाने लगें तब उनका या उनके उपचारोंका त्याग निर्बल मनवाले के लिये दुष्कर होजाता अर्थात् तन, त्याग और ग्रहणकी विकट समस्या खडी होजाती है।**

**  विवरण**— ऐसे समय उन आत्मीय कहलानेवाले ठगकी उगाई से बच्चे रहनेका सूक्ष्म, गंभीर, जटिल कर्तव्यरूपी परीक्षावसर उपस्थित होजाता है। उस समय दो परस्परविरोधी ग्राह्य वस्तुओं में से एकको स्वीकार तथा दूसरोंको अस्वीकार करदेनेका प्रश्न उपस्थित होजाता है। तब उन परिचित ठगोंसे आत्मरक्षा करनी चाहिये। ऐसे समय उन परिचित ठर्गोको बात तथा अपने धर्मरक्षा नामक कर्तव्यका पालन इन दो विरोधी प्रसंगको धर्मतुरुह या कर्तग्यतुलाके दो पलडोंपर रखकर तोड़ना चाहिये। उस समय अपने धर्मरक्षक कर्तव्यको महत्व देनेसे ही उन धूतांके त्यागकी दुष्करताको हटाया जासकता है। दुष्कर या कठिन संसार में कुछ नहीं है। जिसके लिये जो प्रस्तुत नहीं है वही उसके लिये दुष्कर या कठिन है \। कठिनताके प्रति कठोर होते ही कठिनता या दुष्करता, मृदुता तथा सुकरता में परिणत हो

जाती है। वही काम एकके लिये दुष्कर तथा दूसरे के लिये सुकर होता है। वीरके लिये सत्यार्थ मरना सुकर है कायरके लिये सत्यार्थ मरना दुष्कर है। जो जिसके लिये प्रस्तुत है वह उसके लिये सुकर है। जो जिसके लिये प्रस्तुत नहीं है वही उसके लिये दुष्कर है। सुकरता दुष्करता मनकी कल्पना है। ये कर्मके धर्म न होकर मनके धर्म हैं। अब सोचिये कि ऐसे चिरपरिचित ठगोंका त्याग दुष्कर कैसे है ? सूत्र निर्बल मनवालों की स्थितिको कह रहा है और सबल मनवालोंकी स्थितिके सम्बन्ध में चुप रहकर इसका निर्णय पाठकोंके ऊपर छोडरहा है।

**गौर्दुष्करा श्वसहस्रादेकाकिनी श्रेयसी॥३४७॥**

** जैसे विग्गड भी अकेली गौ सहस्र कुत्तोंसे अधिक उपकारी होती है इसीप्रकार उपचारहीन रूखा भी उपकारी व्यक्ति अनु- पकारी सहस्त्रों ठग परिचितोंसे श्रेष्ठ होता है।**

 **विवरण**— उपकारस्वभाववाला चाहें एक ही हो उसे अपनाओ अनुप- कार स्वभाववाले सहस्रोंको त्याग दो। संख्यायिका भरोसा न करके गुणका भरोसा करो \। गुण ही माह्य है संख्याधिक्य नहीं है।

( अधिक सूत्र ) **श्वः सहस्रादद्यकाकिनी श्रेयसी।**

  **जैसे भविष्य में मिलनेवाले सहस्र धनसे वर्तमान में मिलनेवाली दमडी ( छदाम ) श्रेष्ठ होती है, इसीप्रकार भविष्यके कल्पित महालाभकी अपेक्षा प्रत्यक्षका अल्पलाभ श्रेष्ठ है।**

** वराटकानां दशकद्वयं यत् सा काकिनी ताश्च पणश्चतस्रः।**

 बीस कौडोकी एक काकिनी चार काकिनीका एक पण

( वर्तमान छोटी स्थिति आशाके बडे मेघोंसे अच्छी )

**श्वोमयूरादद्यकपोतो वरः॥३४८॥**

 **भविष्यमें मिलनेवाले बडे मोरसे अब मिलनेवाला छोटासा कबूतर अच्छा है।**

** विवरण**— इस्तगत साधनको ही साधन मानना चाहिये। भनागत साधनोंको अपनी श्रद्धा नहीं देनी चाहिये। अनिश्चित साधनका भरोसा करके हस्तगत साधनका उपयोग न करना कर्तव्यभ्रष्टता है। अनिश्चित अप्राप्त साधनोंका भरोसा करना वृथा है \। कल कुछ मिल सकेगा या नहीं यह अनागत होने से अनिश्चित है। हाथकी वस्तु समक्ष उपस्थित है। उपस्थित स्वल्प भी श्रेष्ठ है। अनुपस्थित बहुतका भी कोई व्यवहारिक मूल्य नहीं है।

( अनैतिकता कर्तव्यभ्रष्टताकी उत्पादक )

**अतिप्रसंगो दोषमुत्पादयति॥३४९॥**

** किसी भी कार्य में अनैतिकताका आधुसना उस कार्य के उद्देश्यको विनष्ट करनेवाली कर्तव्यभ्रष्टता है।**

 **विवरण—**विषयों में अतिसक्ति अर्थात् उनका अवैध सेवन अनिष्ट सत्पन्न करता है। इससे शारीरिक ऐन्द्रियक तथा भौतिक अनिष्ट होते हैं इससे मनुष्यका तेजस्वी भाग नष्ट होजाता तथा वह निस्तेज होकर उपेक्षित पददलित होकर परनिर्भर जीवन काटनेके लिये विवश होजाता है।

** अथवा**— किसीके साथ अनुचित घनिष्ठता बढाना अनिष्ट उत्पन्न करने- वाला होता है।

( विश्वविजयी मानव )

**सर्वं जयत्यक्रोधः॥३५०॥**

** क्रोधहीन ( रागहीन विनीत सुशील ) व्यक्ति विश्वविजयी बनजाता है।**

** विवरण**— चित्तचांचल्य ही क्रोध है। बुद्धिको स्थिर रखना विजेता के लिये अनिवार्य रूपसे आवश्यक है। स्पष्ट शब्दों कोधपर विजय पालना ही विश्वविजय है। बुद्धको जो स्थिरता है वही तो विजय है। बुद्धिकी जो अस्थिरता है वही तो पराजय है। संग्राम में जिसकी बुद्धि अन्ततक स्थिर

रहती है वहीं वीर कहाता और संग्राम में विजयी बनता है। अपने लक्ष्यपर स्थिर रहना ही अक्रोधकी स्थिति है। क्रोध स्वयं लक्ष्यभ्रष्टता है। निज शान्तिकी सुरक्षा ही विश्वके संपूर्ण संग्रामों में सुरक्षित रक्खे जाने योग्य विजयी स्थिति है।

  भौतिक शक्तिकी अनुचित इच्छा ही पराजित स्थिति है। यह इच्छा अपनी रुकावटको देखते ही भडक उठती है और क्रोध बनजाती है यही बात गीताके शब्दों में **‘कामात् क्रोधोऽभिजायते ’**कामसे क्रोधका जन्म होता है। भौतिक शक्ति के प्रयोग से अनुचित ढंगसे लाभान्वित होजानेकी इच्छा ही क्रोध है। यह भौतिक शक्तिकी अभावग्रस्तता से पीडित अवस्था होने के कारण निर्बल स्थिति है। अजेय मानसिक स्थिति में क्रोधको कहीं स्थान नहीं है। अजेय मानसिक स्थिति निश्चित विजयवाली, शक्ति तथा उल्लाससे परिपूर्ण स्थिति है।

  अपनी कामनाके मार्गको इटाने का आग्रह ही कोधका रूप लेलेता है। जो लोग अपनी अनुचित इच्छाओंके विजेता होते हैं, अक्रोध उन्होंकी मानसिक स्थितिका नाम हैं। अक्रोधशील लोग भौतिक शक्तिकी अल्पतासे अप. नेको निर्बल अनुभव नहीं करते। वे शस्त्रास्त्रोंसे विश्वविजयी न होकर मनोबलसे विश्वविजयी होते हैं।

( बुद्धिविजय उदीयमान मानवका सबसे पहला काम )

( अधिक सुत्र ) **मतिमुत्तिष्ठन् जयति।**

 ** उन्नतिशील मनुष्य, अपने अक्रोधके कारण, अपनी बुद्धिको अपनी गंभीर विचारशक्ति से अभिभूत करके समुन्नत रखता है।**

**  विवरण**—उन्नतिशील मनुष्य अपनी बुद्धिको नीचाभिगमन नहीं करनेदेवा। वह उसे क्रोधादि दोषोंसे अभिभूत नहीं होने देता।

( क्रोधपर कोप करना कर्तव्य )

**यद्यपकारिणि कोपः कोपे कोप एव कर्तव्यः॥३५१॥**

 ** उन्नतिशील मनुष्य, अपने अक्रोधके कारण, अपनी बुद्धिको अपनी गंभीर विचारशकिसे अभिभूत करके समुन्नत रखता है।**

**  विवरण**— अपकारकपर क्रोध आनेवाले को अपने आभ्यन्तरिक रिपु क्रोधको ही सच्चे अपकारक के रूप में पहचानना चाहिये। बाहरी अपकारक लोग तो मनुष्यके सामने के कारण उत्पन्न या उपस्थित करके मानवको कोषाधीन न होकर संग्रामविजयी बननेका अवसर देते हैं। ऐसे महत्वपूर्ण अवसरपर क्रोधी बनते ही मनुष्यको विजयगौरवसे वंचित कर देनेवाला क्रोध उसका सच्चा शत्रु सिद्ध होता है। ऐसे समय उस क्रोधको व्यर्थ करदेना ही उसकी विजय बनजाता है। मनुष्यको चाहिये कि वह शत्रु पर विजय पानेसे भी पहले अपने क्रोधी स्वभावपर क्रोध करके अक्रोध बनकर काम में हाथ लगाये।

   कार्यका प्रसंग आते ही कोषमें आपसे बाहर होजाना कार्यविनाशक मानसिक स्थिति है। क्रोध से बढकर कोई अपकारी नहीं है। अपकारीको पराजित करनेकी कला क्रोधाधीन न होने में ही है। क्योंकि अक्रोध स्वयं विश्वविजयी स्थिति है, इसलिये कोई भी अपकर्ता क्रोधविजयी मनुष्य से उसकी विश्वविजयी स्थिति नहीं छीन सकता। अपकर्ता लोग अक्रोध के सामने पराजित होकर रहते हैं। क्रोधाविष्ट न होजाना ही अपकारीको पराजित करना है।

**अपनेयमुदेतुमिच्छता तिमिरं रोषमयं धिया पुरः।**

**अविभिद्य निशाकृतं तमः प्रभया नांशुमताप्युदीयते॥ ( भारवि )**

 उदयाभिलाषी लोग अपनी विवेकबुद्धिसे रोष या क्रोध से पैदा होनेवाले अंधेरेको हटायें। ये देखें कि सूर्य भी अपने तेजसे रात्रिके ध्वान्तका भेदन किये बिना उदित नहीं होता।

**बलवानपि कोपजन्मनस्तमसो नाभिभवं रुणद्धि यः।**

**क्षयपक्ष इवैन्दवीः कलाः सकला हन्ति स शक्तिसंपदः॥ ( भारवि )**

  जो बलवान् होनेपर भी क्रोध से उत्पन्न होनेवाले मोहके आक्रमणको हटा

नहीं देता वह कृष्णपक्ष में घटती चली जानेवाली इन्दुकलाओं के समान अपनी प्रभुशक्ति, मंत्रशक्ति तथा उत्साहशक्ति तीनों शक्तियोंको नष्ट कर डालता है। क्रोधान्धका लोकोत्तर सामर्थ्य भी अंधेके जंघाबलके समान व्यर्थ होजाता है।

**समवृत्तिरुपैति मार्दवं समये यश्च तनोति तिग्मताम्।**

**अधितिष्टति लोकमोजसा स विवस्वानिव मेदिनीपतिः॥( भारवि )**

  जो राजा अपनी बुद्धिवृत्तिको साम्यावस्था में रखकर जब जैसा अवसर हो तब कभी मृदु तथा कभी तीक्ष्ण बनाना जानता है वह ऋतु मे दसे मृदु तथा तीक्ष्ण होते रहनेवाले सूर्यके समान अपने ओज, तेज, धैर्य, मृदुता, तीक्ष्णता आदि लोकरक्षार्थ अपेक्षित आवश्यक गुर्जोसे समस्त लोकपर आधिपत्य स्थापित करता है।

( विवाद किनसे न किया जाय ? )

**मतिमत्सु मूर्ख-मित्र-गुरु-वल्लभेषु विवादो न कर्तव्यः॥३५२॥**

  **बुद्धिमानों, मूर्खो, मित्रों, गुरुओं तथा प्रभुओंके मुंह चढ लोगोंसे कलह न करना चाहिये।**

**  विवरण**— बुद्धिमानूसे कलह करना मूर्खता है। मूर्खसे अपनी ओर से कलह छेडना मूर्खता है। मित्रसे कलह करना अपने ही हितसे द्वेष करना है। गुरुओंसे कलह करना ज्ञानीलोकसे वंचित रहना है। अपने पालक या रक्षक प्रभुसे कलह करना अपना सर्वनाश करना है। बुद्धिमाके जीवन में मूर्खको छोड़कर अन्य किसीसे भी कलह करनेका अवसर नहीं आ सकता। मूर्खोकी मूर्खताके कारण उनके साथ संग्राम करने के अवसर बुद्धिमानों के पास भी भाजाते हैं। परन्तु उनसे जहांतक संभव हो बचना ही बुद्धिमत्ता है। फिर भी इस संग्रामसे सदा बच्चे रहना संभव नहीं होता। सत्पुरुषों के जीवन में मूर्खोकी ओरसे शतशः विघ्नोंका उपस्थित होना स्वाभाविक है।

यदि सत्पुरुष लोग संग्राम डेढनेवाले मूर्खोंकी आक्रामक वृत्तिको निवृत्ति करने में सफलता पालिया करते तो संसार में मूर्खोंका रहना असंभव हो जाता। सत्पुरुषों से विवाद छेडना ही मूर्खोंका स्वभाव होता है। यह सूत्र मूखोंके संबंध में बुद्धिमानूका यह कर्तव्य बताना चाहता है कि बुद्धिमान् मनुष्य मूर्खसे वाग्विवाद करके उसकी आक्रामक मनोवृत्तिको रोकने की दुराशा न करे। बुद्धिमान्का कर्तव्य तो मूर्खकी समझ में आसकनेवाले दाण्डिक उपायोंके द्वारा उससे मूखोंचित बर्ताव करके आत्मरक्षा करना है। इसी में बुद्धिमत्ता है।

**खलानां कण्टकानां च द्विधैवास्ति प्रतिक्रिया।**

**उपानन्मुखमर्दो वा दूरतो वापि वर्जनम्॥**

  दुष्तथा कण्टकोंके दो ही प्रतिकार हैं। या तो इनका जूते से मुखमर्दन कर दिया जाय या इनसे दूर रहा जाय।

( ऐश्वर्य में पैशाचिकता अनिवार्य )

**नास्त्यपिशाचमैश्वर्यम्॥३५३॥**

**  ऐश्वर्य पैशाचिकतासे रहित होता ही नहीं।**

  **विवरण**— कोई भी मनुष्य पैशाधिकता ( परस्वापहरण परानिष्टकरण ) धारण किये बिना भौतिक ऐश्वर्यका उपासक अतुलसम्पत्तिमान नहीं बन सकता। भौतिक ऐश्वर्यका जो दंभ या अहंकार हे वह पैशाचिकताका छो तो दूसरा नाम है। जहां कहीं भौतिक ऐश्वर्य के दंशरूपी असुरको पाओ वहीं निम्न तीन बात समझ जाओ कि उसका वन पैशाचिक ढंगोंसे संग्रहित हुआ है उसीसे सुरक्षित रक्खा जा रहा है और उसके पिशाचोचित दुरु पयोगसे समाजकी शान्तिको नष्ट किया जा रहा है। मनुष्य सत्यको त्यागे बिना धर्म, अर्थ, काम, मोक्ष चारोंमेसे तीनको त्यागकर केवल एक धनक उपासक नहीं हो सकता। सच्चे लोग धर्म, अर्थ, काम, मोक्ष चारोंको समान महत्व देकर चारोंकी साथ-साथ उपासना करते हैं। सत्यद्रोह ( या

दूसरोंके जीवनाधिकारको उदारतासे स्वीकार न करना और केवल वैयक्तिक दृष्टि रख कर अंधा होकर धन बटोरते चलेजाना ) ही पैशाचिकता है। यही कारण है कि मानवता के प्रेमी लोग धनोपासक नहीं होते। वे धनोपासनासे बचते हैं। धर्म केवल उन लोगोंकी वस्तु है जो धनके पीछे पडकर पिशाच नहीं बनजाते। मनुष्य के शब्दोंमें **"अर्थकामेष्वसक्तानां धर्मज्ञानं विधीयते"** धर्मज्ञान उन लोगोंके लिये है जो अर्थ और कामको संसारका सर्व- श्रेष्ठ प्राध्य न मानकर अपने जीवन में चारों पुरुषार्थोका समविभाजन या सन्तुलन करके रखते हैं।

  जहां घनका बाहुल्य या केवल धनमात्रकी सेवा होती देखोगे, वहीं अर्जन तथा उसके व्ययकी नीतिनिर्धारण के समय काम, क्रोध, छल, कपट, अनृत, माया, जिा आादि दोषका व्यवहार में आना अनिवार्य पाओगे। ऐश्वर्य अधिक संग्रहित होनेसे लोभ, क्रोध, मद, अभिमान और मोहका उत्पन्न होना अनिवार्य है। विभवके धर्मनिरपेक्ष होनेपर परिवारके प्रत्येक प्राणी में इन दोषोंकी उत्पत्ति अनिवार्य है।**''श्रिया ह्यभीक्ष्णं संवासो दर्पयेन्मोहयेदपि"** धनका निरन्तर सहवास मनुष्य में दर्प और मोह पैदा किये बिना नहीं मानता। अनुभवी वृद्ध कह गये है —

**अनाढ्या मानुषे वित्ते आढ्या वेदेषुये द्विजाः।**

**नाहत्वा परमर्माणि नाकृत्वा कर्म दारुणम्।**

**नानपेक्ष्य सतां मार्गेप्राप्नोति महतीं श्रियम्॥**

  मनुष्य दूसरोंके उचित अधिकारों पर मर्मघाती प्रहार किये बिना, अमनुष्योचित धोर कर्म किये बिना, तथा भद्र पुरुषों के मार्गकी उपेक्षा किये बिना अधिक सम्पत्तिमान नहीं बन सकता। समाजद्दीनता धनियोंका अनिधार्य स्वभाव होता है। वे समाजके सहयोगसे होनेवाले कार्मोको धनबलसे करके समाजद्दीन होकर रहते हैं। समाजकल्याणके प्रति समाजसेवक लोग अपनी शक्तियोंको समाजसेवा में साँप रहने के कारण अनिवार्य रूपसे अधन या अल्पधन होते हैं। उनके व्यक्तिगत घनभंडार के रिक रहनेपर भी उनका

उदार हृदय धनवान् ही रहता है। अल्पधनी या अधन लोग समाजके साथ रहने में अपना कल्याण समझते हैं। बिना सिद्धान्त उपार्जित धनसे मनुष्य में समाजद्दीनता थाना अनिवार्य है। समाजकी उपेक्षा ही मनुष्यकी वैशाचिकता है। तुम जिस समाजके सहयोगसे धनी बने हो उसके अभ्यु स्थान में सहयोग देना तुम्हारा अनिवार्य कर्तव्य है। चाणक्य चाहते हैं कि धनी लोग धनपिशाच न बनने के लिये धर्म, अर्थ, काम, मोक्ष चारों पुरुषा- थका समसेवन करें। इनमें से किसी भी एकको दूसरेका बाधक न बनने दें।

** ** पाठान्तर—**नास्त्यविशालमैश्वर्यम्।**

  ऐश्वर्य विशालतासे हीन नहीं होता।

  विशालता ही ऐश्वर्य है।

( धनोपासक सुकर्मसे मानवोचित प्रसन्नता पानेके अनधिकारी )

**नास्ति धनवतां सुकर्मसु श्रमःII३५४॥**

**  धनोपासक सुकर्मों में श्रम नहीं करते।**

**  विवरण**— उनकी दृष्टि में सकर्म कष्टकारक तथा धननाशक होता है। वे सत्कर्म करनेका कष्ट नहीं उठाते। उनका किसी सरकर्ममें प्रेरित होना दुराशा है। धनोपासकों में दातापन असंभव है। पदार्थ के योग्य अधिकारीको आया जानकर उसकी धरोहर उसे सौंपकर उॠण होजाना तथा दानके बदले में घमंड न भोगना ही दानका यथार्थस्वरूप है। स्वार्थमूलक दान दान न होकर एक प्रकारका कुलीद जीवन ( सूदपर रूपया लगाना ) है। धनलोलुप लोग जब दानका नाटक खेलते हैं, तब वह दान न होकर उनकी यशोलिप्सा या किसी प्रकारको फलाभिलाषा होती है। दान सौदा नहीं है। समाजका उचित अधिकार समाजको लौटाना ही सच्चे दानका रूप है। उसका उसे सौंप देना तथा भूलकर भी दातापनका अभिमान न भोगना ही सच्चा दान है। सत्पात्रको श्रद्धा के साथ धरोहर लौटा देनेकी बुद्धिसे दिया दान ही सच्चा दान है। धनी लोग सत्पात्रों के स्वभावसे वैरी,

दोही तथा उपेक्षक होते हैं। इन धनियोंके चाटुकार लोग ही सांपको खिलानेवाले सपेरोंके समान इन्हें खिलाना, बुलाना घुमाना तथा द्रवित करना जानते हैं। ये लोग योग्य अधिकारीके लिये सदा ही दुर्ग बने रहते हैं।

**नास्ति गतिश्रमो यानवताम्॥३५५॥**

** यान ( वाहन ) पर निर्भर रहनेवाले लोग गतिश्रम नहीं उठाते।**

  **विवरण**—जैसे यात्रा के लिये यानोंपर निर्भर होजानेवाले लोग पैर होते और चलने में समर्थ होते हुए भी पंगु बने रहते हैं, इसीप्रकार धनक सर्वस्व, धनोपासक, धनपिशाच लोग सुकर्म करके मानवोचित प्रसन्नता पाने के अधिकारी होते हुए भी अपनी मनुष्यताको देते हैं। तिलांजलि घनको ही अपने जीवनकी सारवस्तु समझते हैं तथा धनसे समाजसेवा करके उससे मिलनेवाली आत्मप्रसाद रूपी सारवस्तुसे वंचित होजाते हैं धनोपासक लोग अपने व्यक्तिगत कर्तव्यों को भी धनशक्तिसे मोल ली हुई दूसरोंकी कर्मशक्ति से करा कर अपने शरीरको आलस्यभोग करने के लिये सुरक्षित कर लेते हैं। वे गर्दित उपायोंसे धनोपार्जन करते-करते सत्कर्म करनेके योग्य ही नहीं रहते। उनका आत्मा उनकी धनलोलुपता के कारण मनुष्यताले हीन आसुरी बनजाता है। उनकी धनासक्ति से उनका सुकर्ममें धनदान करनेके आत्मप्रसाद पानेका द्वार अवरुद्ध होजाता है। धनासक्ति न त्यागने तक मनुष्यको सत्कर्मका सुखाम्वाद मिलना संभव नहीं होता। धनासक्ति न छोड़ने पर सत्कर्म करना इतना ही कष्टप्रद दीखने लगता है जितना कि यानवाहनका सुख छोडकर पथश्रमको अपनाना। जैसे यानपर निर्भरशील धनियका श्रमविमुखता रूपी आलस्य उनके ऊपर एक बोझ बन जाता है, वैसे ही धनोपासककी धनासक्ति मनुष्योचित समाजसेवासे मिलने- वाले आत्मप्रसाद रूप सारवस्तुको उसकी दृष्टि से बहिष्कृत रखनेवाला विघ्न बनजाती है। जैसे यानोपर निर्भर रहनेवाले लोग अपने पैरोंका उपयोग करने से बचते तथा अपने शरीरको निकम्मे बोझ के रूप में दोये फिरते हैं

इसीप्रकार धनी लोग अपनेको सत्कर्म के आनन्दसे वंचित करके धनताके भारसे आक्रान्त रहते हैं।

   पाठान्तर— **नास्ति यानवतां गतिश्रमः।**

( विवाह प्रथा स्त्रकृत अपराध-रोधक स्वेच्छा—धर्मबन्धन )

**अलोहमयं निगडं कलत्रम्॥३५६॥**

**  भार्या भर्ता के लिये बिना लाईकी ( अर्थात् अपनी सम्मति से स्वीकार की हुई ) बेडी है।**

  **विवरण**— जैसे अपराधीको बलपूर्वक लोहेकी बेडी पहनाकर उसे अपराध करने से रोका जाता है इसीप्रकार वैवाहिक प्रथा भी एक प्रकारकी स्वेच्छास्वोकृत अपराघरोधक बेड़ी है। एकनिष्टदाम्पत्यकी प्रथा विवाहित व्यक्तिको अपने ही हार्दिक अनुमोदनसे सामाजिक शृंखलामें बांध रहती है। जो दम्पति इस प्रथाको स्वीकार करके वैवाहिक संबन्ध जोडते हैं वे अपनी ही इच्छासे सामाजिक शृंखलाकी अधीनता स्वीकार करलेते हैं यह बन्धन धर्मका बन्धन है। समाज शान्तिको स्थापना करना धर्मबन्धनसे ही संभव है। मानवधर्म स्वयं ही एक सुदृढ बन्धन है। वही इस दाम्पत्य संबन्धको समाजकल्याणकारी शासनके अधीन रखता है इस बन्धनमें रहनेवाले दम्पति हो अपने जीवनको समाजकल्याण में समर्पित करसकते तथा अपने राएको धर्मरक्षा करनेवाली शक्तिमती राज्यव्यवस्थाका संगठन करनेवाली प्रभुशक्ति के रूप में सुप्रतिष्ठित करसकते हैं। चाहे स्त्री हो या पुरुष जो कोई इस धर्मबन्धनको तोडता है वह अधार्मिक तथा राष्ट्रघाती होकर समाजको पतित करता है तथा अपनी उच्छृंखल प्रवृत्तियोंसे राज्यव्यवस्था में भी अनैतिकताको प्रवेशाधिकार देबैठता है। विवाहबन्धनकी पवित्रताकी अवहेलना करनेवाले अनैतिक समाजके द्वारा निर्मित अनैतिक राज्यव्यवस्था अपने कुप्रभाव से राष्ट्रको छिन्न—भिन्न कर डालती तथा धर्मबन्धनहीन लुटेरोंके उच्छृंखल झुंडके रूप में परिणत होजाती है।

( नियुक्तिकी योग्यता )

**यो यस्मिन् कुशलः स तस्मिन् योक्तव्यः॥३५७॥**

**  जो जिस काम में कुशल हो उसे उसी काम में लगाना चाहिये।**

**  विवरण**— जो मनुष्य अध्यक्षता मन्त्रिता, विचार, निरीक्षण, न्याय, श्रम, कोष, वाणिज्य, दौत्य आादि जिस कर्ममें कुशल हो उसे उसी काम में लगाना चाहिये। किसीको किसी काम या पदपर नियुक्त करते समय उस कर्मकी कुशलता ही योग्यता के रूप में स्वीकृत होना चाहिये, सिफारिश या उत्कोच आदि नहीं। कर्मकुशलता से विरोध करनेवाली दूसरी सब योग्यतायें अस्वीकृत होनी चाहिये। सिफारिशों या उस्कोचोंके बलसे अयोग्य लोगों की नियुक्तियोंसे कर्मकी हानि तथा देशमें अविचारकी परम्पर चल निकलती है। कर्मकुशलता ही राज्य–व्यवस्था– संचालनकी योग्यताके रूप में स्वीकार की जानी चाहिये। व्यक्तिगत स्वार्थ मनुष्यकी कर्मकुशलताका सबसे बड़ा बाधक है। जब अकुशल लोगोंको राज्याधिकार सौंप दिया जाता है तब वे राजकाज करते समय अपने व्यक्तिगत स्वार्थको महत्व देते हैं तथा परिणामस्वरूप राज्यव्यवस्थाको सुसम्पन्न करनेकी ओरसे उदासीन होजाते हैं। उस अवस्था में राष्ट्रकल्याण उपेक्षित होजाता है तथा स्वार्थी राज्यधिकारियों की दुष्प्रवृत्तिको छूट मिल जाती है। यदि नये राजकर्मचारि योंको नियुक्त करनेवाले लोग उरकोचजीवी चाटुकारिताप्रिय तथा देशद्रोही हों तो वे राज्यसंस्था में दुष्प्रवृत्तियों से लाभ उठाना चाहनेवाले उरकोचजीवी चाटुकार देशद्रोहियोंको ही भरलेते हैं तथा अपने दोषसे उस राज्यसंस्थाको राष्ट्रद्रोही संस्था बना देते हैं।

  पाठान्तर– **यस्मिन् कर्मणि यः कुशलः स तस्मिन्नियोक्तव्यः।**

( दुष्कलत्रकी दुखदायिता )

**दुष्कलत्रं मनस्विनां शरीरकर्शनम्॥३५८॥**

** मनस्वी लोग दुष्ट भार्याको क्लेश तथा उद्वेग करनेवाली के रूप में देखते हैं।**

**  विवरण**— भार्या गृहस्थरूपी शरीरका आधा भाग है। जिसका आधा शरीर दुष्ट होता है उसका दुःखो रहना अनिवार्य होजाता है। मनस्वी लोग गार्हस्थ्य जीवनका लक्ष्य इसीको मानते हैं कि अपनी भायके साथ संबन्ध रखनेवाले मानव-धर्मके लोहबन्धनको अपने ऊपर सत्यके शासनके रूप में स्वीकार करें और अपने आपको समाजसेवा में लगाये रहें। यह धर्म स्त्री पुरुष दोनों को ही पालना चाहिये। इस धर्मबन्धनको तोडफेंकने वाली दुष्क लत्र अपने धार्मिक पतिके मानवधर्मपालनकी विघ्न बनजाती है तथा उसके सम्मुख दो कर्तव्य उपस्थित करदेती है कि या तो अपनी भार्याको योग्य सहधर्मिणी बनाकर उसे अपने जीवनका सुयोग्य साथी बनाकर रक्खे, या ( उसके किसीप्रकार योग्य बननेकी संभावना शेष न रह जानेपर ) उसे ( दुष्टश भार्याको ) त्याग दे। अर्थात् स्त्रीसम्बद्ध मानवधर्मका परित्याग करके स्त्रोनिरपेक्ष मानवधर्मको अपनाकर शुद्ध समाजसेवायें दीक्षित होजाय।

  पाठान्तर—.......**शरीरकर्षणम्।**

( अप्रमत्तपति पत्नीको सुमार्गपर रखनेका अधिकारी )

**अप्रमत्तो दारान् निरीक्षेत्॥३५९॥**

**  मनुष्य प्रमादरहित होकर सहधर्मिणीका निरीक्षण करे।**

**  विवरण**— अपनी भार्याको प्रमादसे बचाना और उसे आदर्शगाईस्थ्यधर्म में दीक्षित करके उसे समाजसेवाका व्रत देकर रखना स्वयं प्रमादरहित मनस्वी व्यक्तिका ही काम है। भर्ताका अपनी सहधर्मिणीके निरीक्षणका अधिकार तब ही स्वीकार किया जासकता है तथा भार्याका पतिको भर्ता के रूप में स्वीकार करना तब ही कुछ अर्थ रखसकता है, जब दोनों समाजसेवाको अपना लक्ष्य रखते हो। अर्थात् जब दोनों अपने समाजके सामने अपना उच्चादर्श रखना पवित्र कर्तव्य मानते हों। जहां पति—पत्नी दोनों का प्रमादरहित होना आवश्यक है, वहां दोनों में एक दूसरेका निरीक्षण करने की योग्यताका रहना भी अनिवार्य रूपसे आवश्यक है।

  **अथवा—** जब मनुष्य स्त्रियोंकी ओर देखे तब अप्रमत्त अर्थात् निष्काम अप्रमादी स्थिरतत्वदर्शी, आत्मसम्मानी तथा जितेन्द्रियमनवाला होकर देखे।

  मनुष्य अपने बाह्य दर्शनों में इन्द्रियोंकी स्वाभाविक विषयासक्तिके ऊपर विजय पाकर रहे। राज्यव्यवस्था के संबंधसे राजकर्मचारियोंका स्त्री अपराधि योंके साथ संबन्ध होना अनिवार्य होता है। राज्याधिकारी लोग प्रबन्धवश अधिकार में भाजानेवाली अपराधी, पीडित या अत्याचारी स्त्रियों को राष्ट्रकी घरोदर मानकर उनके साथ सुसंयन व्यवहार करे।

( स्त्रीजातिकी अविश्वास्यता )

**स्त्रीषु किंचिदपि न विश्वसेत्॥३६०॥**

**  स्त्रीजाति पर थोडासा भी विश्वास न करें।**

** विवरण**— ऊपर से देखने में यह आक्षेप स्त्रीजातिपर प्रतीत होता है। परन्तु आर्य चाणक्यका यह अक्षिप वास्तव में स्त्री जातिको ज्ञानालोकसे दचित करके उसे दलित स्थिति में रखनेवाले पुरुष समाजपर ही है। हम इस सूत्रका यह अभिप्राय कदापि स्वीकार नहीं कर सकते कि मनस्वी व्यक्ति अपनी धर्मपरायणा सुयोग्या तपस्विनी विदुषी सहधर्मिणीका भी विश्वास न करे। मनस्वी व्यक्तिका तो यह उत्तरदायित्व है कि वह गाईस्थ्यधर्मका पालन सपत्नीक करे। इस दृष्टि से अपनी सहधर्मचारिणीको विश्वासपात्र बनाये रखने के लिये उसे ज्ञानालोक देना भी उसीका उत्तरदायित्व है। सूत्रकार कहना केवल यह चाहते हैं कि इस उत्तरदायित्वको पूरा न करनेवाला व्यक्ति अपने इस उत्तरदायित्व से पूरा करें अन्यथा उसके गाईस्थ्य जीवन में अविश्वास मूलक अशान्तिका होना अनिवार्य है।

  इसके अतिरिक्त राष्ट्र कल्याण से संबंध रखनेवाले राज्यव्यवस्था संबंधी गुप्ठ विषयोंको सुगुप्त तथा सुरक्षित रखनेके कठोर कर्तव्यको दृढतासे पालजेकी दृष्टि से यह अत्यन्त आवश्यक है कि राज्यके वे परिचालक लोग जो राष्ट्रके गुप्त विषयोंको समग्र बाह्य संसार से सुरक्षित रखने के उत्तरदायी हों अपनी विश्वासपरायणा सहधर्मिणी तकसे भी गुप्त रक्खें। जैसे राष्ट्रका मंत्र अन्य पुरुषोंको नहीं बताना है इसी प्रकार राष्ट्रका रहस्य अपनी सहधर्मिणी तकको नहीं बताना है।

( अज्ञान और चांचल्य स्त्रीस्वभाव )

**न समाधिः स्त्रीपु लोकज्ञता च॥३६१॥**

** स्त्रीजाति में स्थिरता तथा लोकचरित्रका ज्ञान नहीं होता।**

 **विवरण**— समाज में पुरुषके प्रबल होने से स्त्रीजातिको कूपमण्डूक बनाये रखनेका उत्तरदायित्व पुरुष समाजका ही है। इसलिये यह आक्षेप भी वास्तव में पुरुषसमाजका ही कलंक है। व्यवहारकुशलता सामाजिक व्यवहार करते रहने से प्राप्त होती है। क्योंकि स्त्रीजातिको सामाजिक व्यव हार करनेका अवसर नहीं दिया जा रहा है इस कारण व्यवहारकुशलतामें जिस स्थिरबुद्धिता तथा जिस लोकचरित्रके परिचयकी आवश्यकता होती है स्त्रीजातिको उसे प्राप्त करनेका समवसर नहीं मिलता। यह सूत्र समाजका ध्यान इसी वास्तविकता की ओर खींचना चाहता है। यह आक्षेप वास्तव में स्त्रीमात्रके चरित्रपर नहीं है किन्तु अविकसित स्त्रीस्त्र भावपर ही है। विका- सका अवसर मिलनेपर स्त्रीजाति पुरुषसे कमी न्यून नहीं रह सकती। इस न्यूनताको दूर करना समाजका कर्तव्य है। समाजकी इस न्यूनताने समाजको अर्धाङ्गी पक्षाघात रोगका रोगी बना रखा है। राष्ट्रको इस रोगसे मुक्त करनेका कर्तव्य सुझादेना ही इस सूत्रका स्वीकारणीय अर्थ होसकता है। स्त्रीजातिके अविकसित मस्तिष्क बने रहने से सन्ततिका अप्रौढ अज्ञ अव्याव हारिक होना अनिवार्य है।

  चलितवृत्त, घुमक्कड या साधारण स्त्रियोंमें न तो अपनी चरित्ररक्षाके सम्बन्ध में स्थिरबुद्धिता, अचांचल्य या कर्तव्यनिष्ठारूपी समाधि होती है और न वे सामाजिक कर्तव्यों तथा उत्तरदायियोंसे परिचित होती हैं। इसलिये राष्ट्रकी किन्हीं भी गोपनीय बातोंके सम्बन्ध में इसी स्त्रिर्योपर विश्वास करना उनकी गोपनीयताको हो नष्ट करडालना है। राज्य संस्थाका सफल संचालन करना चाहनेवाले राज्याधिकारी इस प्रकारकी उच्छृंखल स्त्रियोंके सम्बन्ध में पूरी सावधानी करते और किसी प्रकारकी गुप्तचर स्त्री के

बाग्जाल या मोहजाल में न फंसकर अपने राष्ट्रको बचायें। यदि वे ऐसी भूल करेंगे तो उनका उनके मोहमें फंस जाना तथा राज्यसंस्था के भेद दे बैठना अनिवार्य होजायगा तथा राष्ट्रका मंत्रभेद होकर उनकी यह स्त्र्यासक्ति राष्ट्रके सर्वनाशका कारण उपस्थित करडालेगी।

  पाठक फिर देखें यह स्त्रीनिन्दाका प्रसंग नहीं है किन्तु राज्य में काम करनेवालोंके लिये सावधान वाणी है। " **यो यस्मिन् कर्मणि कुशलःस तस्मिन् योक्तव्यः** " इस पहले उठे सूत्र में राज्याधिकारियोंकी जिस कुशलताका वर्णन है उसमें एक कुशलता स्त्रीविषयकी उपेक्षा भी है। आर्य चाणक्य चाहते हैं कि जो राज्याधिकारी पूरे जितेन्द्रिय सिद्ध हो चुके हों, जिनमें स्त्रियोंके सम्पर्कसे न डोलने की स्थिरबुद्धिता हो वे ही राजद्रौप आदि उत्तरदायित्वपूर्ण पदोंपर नियुक्त किये जाने चाहियें।

  पाठातर— **न समाधिः स्त्रीषु लोलता च।**

  स्त्रियों में सौम्यता, शान्ति और निरपेक्षता नहीं होती वे चंचल तथा अस्थिरमति होती हैं।

 विचारशील लोग इनके मायापाशसे बचें तथा राष्ट्रको बचावें।

( जीवन में माताका सर्वोपरिस्थान )

**गुरूणां माता गरीयसी II३६२II**

 **सब गुरुओं में माताका सर्वोच्च स्थान है।**

  **विवरण**— पहले सूत्र में स्त्रीजातिकी त्रुटि दिखाकर इस सूत्र में माताको सर्वोच्च स्थान देनेका यही स्पष्ट अभिप्राय है कि जो समाज मातृजातिको अज्ञानान्धकारमें रखता है उससे वह स्वयं ही रोगग्रस्त होजाता है। पुरुष जातिपर यह उत्तरदायित्व है कि वह मातृजातिको उसका उचित प्राप्य गौरवमय स्थान देकर स्वयं उन्नत हो।

**उपाध्यायान् दशाचार्य आचार्याणां शतं पिता।**

**सहस्रं तु पितॄन् माता गौरवेणातिरिच्यते।\। ( मनु )**

 आचार्यका पद उपाध्यायसे दसगुना ऊंचा है। पिताका पद आचार्य से सौगुना ऊंचा है। परन्तु माताका पद तो गौरवकी दृष्टि से पितासे सहस्रगुण ऊंचा है। सूत्रकार कहना चाहते हैं कि स्त्रियका कलवरूप आदरणीय न होकर मातृरूप हो आदरणीय है। पति–पत्नीका दाम्पत्य सम्बन्ध स्वार्थ–मूलक होता है जब कि मातापुत्रका सम्बन्ध अहेतुक होता है। उस संबन्धकी अहेतुकता ही उसकी श्रेष्ठता है। मनुष्यकी माता उसके सामने स्नेह, करुणा, क्लेशसद्दन, कर्तव्यपालन तथा आत्मत्यागका जो अपूर्व आदर्श उपस्थित करती है उससे मानव सन्तानको मानवताके आदर्शका जीवित पाठ मिलता। माता ही मनुष्यका प्राथमिक विश्वविद्यालय है।

( मातृसेवा अत्याज्य कर्तव्य )

**सर्वावस्थासु माता भर्तव्या॥३६३ II**

 **सर्वावस्थामेंमाताका भरणपोषण करना सन्तानका कर्तव्य है।**

  **विवरण**— सन्तानके लिये ऐसी कोई भी अवस्था स्वीकार नहीं की जा सकती जिसमें उसे मातृसेवा त्यागनेका अधिकार प्राप्त होसके। यद्यपि पिताकी सेवा भी सन्तानका कर्तव्य है तो भी इस सूत्र में मातृसेवाको महत्व देनेका कारण यह है कि कभी–कभी पिता सन्तानसे सेवा पानेके अधिकारसे वंचित होनेवाले काम कर सकते हैं, परन्तु माताका ऐसा होना स्वभावविरुद्ध माना जाता है। जो माता सन्तानको अपने प्राणोंसे भी प्रिय जानकर अपनी छातीका दूध पिलाती है, उसकी इस महती सेवाका प्रतिदान देना सन्तानका अपरिहार्य कर्तव्य है। उसका किसी भी अवस्था में मातृत्याग करना विवेकानुमोदित नहीं है। मातृसेवा त्यागनेकी कोई परि स्थिति नहीं होनी चाहिये। प्रतीत होता है कि सूत्रकारने "**कृतदाराश्चमातरम्**" समाज में मातृनिशदरके बहुल दष्टान्त देखकर समाजपर यह धार्मिक बोझ ( दबाव ) डालना चाहा है कि मनुष्य किसी भी प्रकार के प्रलोभन या दुष्टा भार्याकी कुमन्त्रणा से प्रभावित न हो तथा मातृ सेवा के

कर्तव्यको न त्यागे। यदि मनुष्य किसी भी अवस्था में मातृसेवाका कर्तव्य न त्यागे तो उसके शेष सब कर्तव्य स्वयमेव पालित होजाते हैं। यह मनो. वैज्ञानिक सिद्धान्त है कि यदि मनुष्य कर्तव्यबुद्धिको किसी भी एक क्षेत्र में सुरक्षित करले तो फिर उसकी कर्तव्य बुद्धि सब ही क्षेत्रों में प्रभावशालिनी होकर रहनेलगती है।

  यह सूत्र इसी मनोवैज्ञानिक सिद्धान्तको ध्यान में रखकर लिखा गया है। सर्वत्र देखा जाता है कि जो व्यक्ति माताके प्रति उपेक्षा रखता है वह किसीके भी प्रति कर्तव्यपरायण नहीं होसकता। जो व्यक्ति दुष्ट। भार्या के वशीभूत होकर माताकी अवहेलना करता है वह अपने पत्नीसंबद्ध उत्तरदायित्वकी भी उपेक्षा करचुका होता है। वह अपनी दुष्टश भार्या के विपथगमनका प्रोत्साहक बनजाता है। मातृसेवा ही घरमें शान्ति बनाये रखने- वाला प्रहरी है। यदि हृदयोंमेंसे इस प्रहरीको हटा दिया जाता है तो घरकी शान्तिका बन्धन भी छिन्न-मिन्न होकर संसारका विनष्ट होजाना अवश्यंभावी होजाता है। निष्कर्ष यहां है कि यदि राष्ट्र में शान्ति चाहो तो घरमै शान्ति रक्खो। यदि घरमें शान्ति चाहो तो तुमपर किसी प्रकारका भौतिक दबाव न डालसकनेवाली माताका सम्मान तथा सेवा करो। जो मनुष्य घरमै शान्ति रक्खेगा वही राष्ट्र में शान्ति रखसकेगा।

  माता स्वभावसे प्रेरित होकर सन्तानका पालन करती है। वह सन्तानपालनके प्रतिदान में सन्तानसे मिलनेवालो सेवाका लोभ नहीं रखती। उसकी सन्तान मातृभक्त है या नहीं इस बातको कल्पना माताके मनमें स्वभावसे अनुपस्थित रहती है। जैसे वृक्ष अपने मूलके सहारेसे वृद्धि पाकर ही पत्र, पुष्प, फलोंसे सुशोमित होता है इसी प्रकार सन्तान मातृ- मूलके सहारेसे ही जीवनीशक्ति पाकर वृद्धि पाता है। जैसे मूलसे पृथक वृक्षका जीवन संभव नहीं है इसी प्रकार माताकी गोदसे अलग सन्तानका जीवन भी संभव नहीं है। सन्तान माताके इस ऋणको किसी भी प्रकारकी सेवासे नहीं उतार सकता। उसके प्रति स्वाभाविक रूप से अत्यन्त कृतज्ञ

बने रहना ही इस ऋणको उतारनेका एकमात्र उपाय है। पिताके हाथों में भौतिक दबाव रहने के कारण पिताकेप्रति अकृतज्ञ लोग उसकी सेवा तो कुछ सीमातक करते हैं। परन्तु माताके हाथों में भौतिक दबाव न होने के कारण यदि सन्तान अकृतज्ञ हो तो माता उसके ऊपर अपनी सेवा के लिये कोई भी भौतिक दबाव नहीं डालसकती। जिस योग्य सन्तान में मातृभक्ति होती है वह अद्वैतुकी कर्तव्यबुद्धि से ही होती है। इस कर्तव्य बुद्धिको स्वीकार करना ही सन्तानकी मातृभक्ति है। जो सन्तान किसी प्रकारके भौतिक या पार्थिव दबावके बिना केवल पवित्र कर्तव्यबुद्धिसे प्रेरित होकर मातृभक्ति करता है उसकी यह कर्तव्यबुद्धि उसके जीवन के प्रत्येक कर्मक्षेत्रमें प्रकट रहती है। जो पवित्रकर्तव्यबुद्धि से अपनी माताकी सेवा करता हैं वही समाजकी सच्ची सेवा करसकता है। यदि समाजको सच्चे देशसेवक ढूंढने हों तो उनके विषय में यह देखना चाहिये कि वे अपनी माताकी निष्कामसेवा करते हैं या नहीं ? मातृसेवारूपी कर्तव्यबुद्धिका समाजसेवा के रूप में प्रतिफलित रहना ही मनुष्यकी मनुष्यता है। समाजसेवा भी तो वास्तव में मातृसेवा ही है। जन्मभूमि भी तो मनुष्यकी माता ही है। दूध पिलानेवाली माता तथा अन्नदायिनी जन्मभूमि दोनोंका एक ही जैसा पूज्य स्थान है। **' माता भूमिः पुत्रोहं पृथिव्याः '** जो एक माताको पहचानेगा वह दोनों माताओं को पहचानकर रहेगा। जो एककी उपेक्षा करेगा वह दूसरीकी भी अवहेलना किये बिना नहीं मानेगा।

  समाजसेवा देशभक्तिके रूप में जन्मभूमिरूपी माताकी ही मानवोचित सेवा है। जननी तथा जन्मभूमि दोनोंकी सेवा मातृभक्ति के ही दो बाह्य रूप हैं। पारिवारिक शान्तिको सुरक्षित रखनेकी कला मातृभक्ति में ही सन्निहित है। जो मातृभक्ति के द्वारा अपनी पारिवारिक शान्तिको सुरक्षित रखनेकी कला सीख लेता है वहीं समाजसेवाके द्वारा अपनी माता के मातृत्वको सार्थक करते हुए अपनी जन्मभूमिको शान्तिको सुरक्षित रखनेकाला निःस्वार्थ कर्मवीर निकलता है। मातृभक्ति के भीतर निःस्वार्थ समाजसेवाका

अंकुर विद्यमान है। आजका मनुष्यसमाज निःस्वार्थ सेवाके उसी अंकुरको सखाडकर मातृभूमिको शोषण करके उदरपूर्ति करनेवाला स्वार्थलोलुप समाज- द्रोही बन गया है। जिस मातृभक्ति के भीतर समाजको सुदृढ करके राष्ट्रसंघटन करनेका मूलमंत्र या मूलशक्ति विद्यमान है, समाज में उस मातृभक्तिको संजीवित करना ही समाजकी सर्वमान्य राष्ट्रीय पाठविधि है। मनुष्यके स्वाभाविक शिक्षक राष्ट्रसेवकोंका यही स्वधर्म है कि वे इस राष्ट्रीय विधिसे मनुष्यमात्रको परिचित करादें। समाजके स्वाभाविक शिक्षक सच्चे राष्ट्रसेवक लोग इस मातृसेवा धर्मको स्वयं पालकर ही राज्यव्यवस्था में प्रविष्ट हों तथा समाजको सन्मार्गेपर चलाये।

( विद्वत्ताविरोधी आचरण )

**वैदुष्यमलंकारेणाच्छाद्यते॥३६४॥**

**  मनुष्यकी विद्वत्ता देहसज्जासे आच्छादित होजाती है I**

 **विवरण**— वेषभूषाकी अलंकृतिसे सम्मान पाना चाहनेवाले नामधारी विद्वान अपनी विद्याको अपमानित करके उसे अपनी वेषभूषामें छिपा लेते हैं। देह सजानेवाले लोग विद्वत्ताके मर्मसे अपरिचित रहते हैं। देहको शोभित करने या बनठनकर रहनेकी भावना अज्ञानी मनोवृत्ति है। मनुष्य जाने कि दैहिक शृंगार के साथ ज्ञानका वध्यघातक संबंध है। मनुष्य शृंगार प्रिय भी हो तथा वह पण्डित भी हो यह परस्परविरुद्ध बात है। जिसमें पाण्डित्य होता है उसकी चित्तवृत्ति ज्ञानज्योति से सुशोभित रहती है। ज्ञान ही विद्वान् के हृदयको समुज्ज्वल रखनेवाला स्वाभाविक आभरण है। यदि कोई विद्वान् नामधारी पुरुष या स्त्री इस सत्य सिद्धान्तकी उपेक्षा करके अपने देहको सजाने के लिये कृत्रिम भाभरणोंका उपयोग करता है तो समझ जाना चाहिये उसकी विद्वत्ता ज्ञानसे रहित शुकविद्या ( सोतारटन) है उसकी विद्वत्ता अज्ञानान्धकारसे ढका हुआ बोझा है। अपने दैहिक रूपको अलंकारोंसे सुशोभित करनेकी भावना मानसिक कुरूपताका ही द्योतक है। **"नाकामी मण्डनप्रियः "** अकामी व्यक्ति कभी भी मण्डनप्रिय नहीं

होता। मण्डनप्रियका कामी होना अनिवार्य है। ज्ञानीलोक मनुष्यकी हार्दिक सम्पत्ति या शोभा है। देह सजाने के लिए आभरणोंकी अपेक्षासे मनुष्यकी देहात्मबुद्धि प्रकट होती है। आभरणसे सजावट देहात्मबुद्धिको प्रकट करनेवाली चंचल स्थिति है। सच्चा वैदुष्य मनकी स्थिरतामें ही प्रकट होता है। जहां मनकी स्थिरता होती है वहां बाह्य चपलता या लघुताको स्थान नहीं मिला करता।

** अथवा—**पिछले नौवें सूत्रमें वर्णित राज्याधिकारियोंकी दूसरी कुशलता वैदुष्य है। उनका वह वैदुष्य उनकी अनुद्धत सोम्य वेषभूशासे स्पष्ट होना चाहिये। वह मण्डनप्रिय वैदुष्य न होना चाहिये। कामासक्त निम्न श्रेणी के लोग ही मण्डनप्रिय होते हैं। मण्डनप्रियता मनुष्यको अन्तःसार हीनताको सूचना है। जिसका मन सुशोभित नहीं है जिसके मनमें अभिमान करने योग्य मनुष्योचित सद्गुण नहीं है, वहीं बाहर के कृत्रिम भौतिक सौन्दर्य से मजना चाहता है। वेशभूषाकी अलंकृति से सम्मान पाना चाहनेवाला अपनी विद्याको अपमानित करके उसे अपनी वेशभूषा में छिपा लेता है। अपनी विद्याको वेशभूषा में छिपानेका अर्थ छिपानेवालेकी विद्याका मूल्यहीन होना है। उसकी दृष्टि में विद्या का उतना मूल्य नहीं है जितना अलंकारोंका है। कृत्रिम उपायों से सम्मानित होनेको इच्छा मनुष्यकी मूढता है। विद्वता स्वयं ही संसारका सर्वश्रेष्ठ अलंकार है। सच्चा विद्वान् अपनी विद्याके गौरवसे गौरवान्वित रहता है अलंकृतिसे नहीं। जो अपनेको वेशभूषासे सजाता है उसकी विद्यार्मे भोज, तेज तथा ब्रह्मवर्चस नहीं है। वह अनार्यविद्या है। सुयोग्य राज्यकर्मचारियोंका वैदुष्य सुन्दर सिले, सुन्दर धुले वस्त्र, सुगं धित प्रसाधन, दैनिक क्षुरकृत्योंसे उत्पन्न होनेवाले सौन्दर्यपर निर्भर न होकर उनका वैदुष्य चारित्रिक श्रेष्ठता से प्रभावशाली रहनेवाला वैदुष्य होना चाहिये।

 पाठान्तर —**वैरूप्यमलंका .......** I

 विरूपता अलंकारोंसे तिरोहित होजाती है। यह पाठ महत्वहीन होने से अपपाठ है।

(देहाङ्गोकी नग्नताकी असह्यता स्त्रियोंका अलंकार )

**स्त्रीणां भूषणं लज्जा॥३६५॥**

** लज्जा स्त्रियोंका भूषण है।**

 **विवरण**— जैसे पौरुष अर्थात् पराक्रम या विपत्सम्मुखीनता पुरुषों की विशेषता है इसी प्रकार लज्जा अर्थात् अपनी मान–मर्यादाकी रक्षा स्त्रियोंका विशेष भूषण है।

  निर्लज स्त्री निराभरण हैं। अपने देहांगोंका प्रदर्शन करने की भावना हो निर्लज्जता है। अपने भगिनीरूप तथा मातृरूपकी रक्षा करना ही स्त्रियका कर्तव्य है। निर्लज्ज स्त्रियां समाजको पतित करनेकी भावना से कलंकित होती है। समाजको पवित्र रखना स्त्रीपुरुष दोनों ही का सम्मिलित कर्तव्य है। इसके लिये स्त्रीपुरुष दोनों समानरूपसे उत्तरदायी है। समाजकी पवित्राही समाजका भूषण है। समाजको अपनी निजतासे पतित करनेवाली स्त्रो समाजसे तो शत्रुता करती तथा स्वयं अपने लज्जारूपी स्वाभाविक भूषणको त्यागकर अधःपतित होजाती है। चारित्रिक अधःपतन अपने स्वाभाविक सौन्दर्यको नष्टभ्रष्ट करडालनेवाली भयावनी स्थिति है।

  इस प्रकार के अधःपतन से आत्मरक्षा करने की भावना ही नारीका स्वाभाविक धर्म है। समाज में इस नारीधर्मको महत्वपूर्ण स्थान मिलने या देने से समाजका पतन अनिवार्य रूपसे अवरुद्ध होजाता है। मुखको छोड़कर शेष अंगोंकी नमताकी असह्यता, दैदिक आकर्षकताका यथाशक्ति आवरण तथा दुःसाहसिकताका त्याग स्त्रीदेहधारियोंका विशेष स्वभाव होता है। उनकी इस लज्जासे ही कुटुम्बोंमें कुलधर्म तथा परम्पराप्राप्त सनातन जातिधर्म सुरक्षित रहते हैं। जब स्त्रियां निर्लज्ज होकर अपने रूपयौवनको जानबूझ कर सर्वसाधारणके सामने लानेका प्रयन्त करने लगती हैं तब परम्पराप्राप्त शालीनता आदि कुलधर्म तथा जातिधर्म नष्ट होकर समाज में विशृंखलत पैदा होजाती है तथा देश अधार्मिक बनजाता है।

 दोष, पाप, अन्याय तथा अकर्तव्य से आत्मसंकोच ही लज्जा है। समा जमें पापी होने के अपयशकी शंका या विभीषिका लज्जा कही जाती है मानवका अभ्युत्थान करनेवाली देवी संपत्तिरूपी लज्जाका स्वरूप अकर्तव्य से संकोच है। यह लज्जा स्त्रीपुरुष उभयसाधारण लज्जा है। पाप आसुरी प्रवृत्ति है \। पापको गुप्त रखनेको भावना अर्थात् गुप्त पाप करनेका स्वभाव लज्जा नहीं है। यह पापप्रवृत्ति है। यह स्वभाव मनुष्यकी पाप करने से रोकती नहीं किन्तु उसे छिपवाती है।

( ब्रह्मज्ञान ब्राह्मणोंका अलंकार )

**विप्राणां भूषणं वेदः॥३६६॥**

**  वेद अर्थात् ब्रह्मज्ञान अर्थात् ब्रह्मवित् होना ब्राह्मणक भूषण है।**

 **विवरण—**जातिमात्रोपजीवी अज्ञानी ब्राह्मण ब्राह्मणत्व से पतित है। वह काठके हाथी या चामके कृत्रिम मृगके समान दिखावटी है।

**योऽनधीत्य द्विजो वेदमन्यत्र कुरुते श्रमम्।**

**स जीवन्नेव शूद्रत्वमाशु गच्छति सान्वयः॥**

 जो ब्राह्मण वेदज्ञान प्राप्त करके अन्य विद्याओं में श्रम करता है वह परि वारसहित शुद्ध होजाता है।

**वेदमेव सदाभ्यस्येत् तपस्तपस्यन् द्विजोत्तमः।**

**वेदाभ्यासो हि विप्रस्य तपः परमिहोच्यते॥**

**यथा काष्टमयोहस्ती यथा चर्ममयो मृगः।**

**तथा विप्रोऽनधीयानस्त्रयस्ते नाम विभ्रति॥ ( मनु )**

 द्विजोत्तम बननेके इच्छुक सदा वेदाभ्यासमें रत रहें। वेदाभ्यास ही ब्राह्मणका सर्वोतम तप कहाता है। अनध्ययनशील ब्राह्मण, काठके हाथी या चर्मनिर्मित कृत्रिम मृग जैसा है। ये तीनों नाम ही नामके होते हैं। इनमें यथार्थता कुछ नहीं होती। महाभाष्यकर पतंजलिने कहा है - " **ब्राह्मणेन**

**निष्कारणे धर्मः षडंगो वेदोऽध्येयो ज्ञेयश्चेति** " षडंगवेदका अध्ययन तथा ज्ञान प्राप्त करना ब्राह्मणका अहेतुक कर्तव्य है। वेदज्ञानके बिना मनुष्य मनुष्य नहीं बन सकता। मानव बननेका जो रहस्य है वही वेदज्ञान है।

( कर्तव्यपालन मानवमात्रका अहंकार )

**सर्वेषां भूषणं धर्मः ॥३६७ ॥**

** सत्यनिष्ठा या स्वकर्तव्यपालन ही मनुष्यमात्रका भूषण है। सत्य या कर्तव्यसे होन मनुष्य मनुष्यताहीन श्रीहीन असुर है।**

**अहिंसा सत्यमस्तेयं शौचमिन्द्रियनिग्रहः।**

**एतत्सामासिकं धर्मंचातुर्वर्ण्येऽब्रवीन्मनुः॥ ( मनु )**

 मनुने अहिंसा, सत्य, अचौर्य, बाह्याभ्यन्तर शुद्धि तथा इन्द्रियनिग्रहको चातुवर्णका सम्मिलित धर्म बताया है।

**यतोऽभ्युदयनिःश्रेयससिद्धिः स धर्मः॥ (वैशेषिक दर्शन )**

 जिस मानवोचित कर्तव्यपालनसे ऐडिक अभ्युस्थान तथा मानसिक कल्याण दोनों हों वही धर्म है।

 मनुष्योंक भोजन, आहार, निद्रादि पशुओंके ही समान है। मनुष्य में धर्म ही पशुओंसे विशिष्ट वस्तु है। धर्मसे हीन मनुष्य और पशुमें कोई अन्तर नहीं है। महाभारत में कहा है—**“धारणाद्धर्ममित्याहुर्न** **लोकचरितं चरेत्”**मनुष्यसमाजको सुव्यस्थित रखनेवाली नीति या कार्यप्रणाली ही धर्म कहा जाता है। मनुष्य लोकचरित्रका अनुसरण न करे। लोक- चरित्र के कामादि दोषोंसे भरपूर होने से मनुष्य उसका अनुसरण न करें। लोकचरित्रका अनुसरण करनेसे धर्मका नाश निश्चित है।

**गतानुगतिको लोको न लोकः पारमार्थिकः।**

 लोक सारसोंकी पंक्तिके समान एक दूसरेका अनुकरण करता है। वह सोचकर काम नहीं करता।

( अलंकारोंका भी अलंकार )

**भूषणानां भूषणं सविनया विद्या॥३६८॥**

** विनयसहित विद्या सब भूषणोंमें श्रेष्ठ भूषण है।**

** विवरण—**मनुष्यको विनीत नम्र, सुजन सुव्यवहारी बनादेनेवाली विद्या संसार के समस्त भूषणों से श्रेष्ठ भूषण है I

 पाठान्तर— **भूषणानामतिभूषणं विनयो विद्या च।**

 विनय तथा विद्या दोनोंका सहवास सब भूषणों में श्रेष्ठ भूषण है।

  सत्यनिष्ठा ही विनय है। सत्यके शासन में रहना ही विनय है। संपूर्ण विद्याओंके साथ सत्यनिष्ठाका सम्मिलित रहना ही सच्ची विद्वता है। मनुष्यमें सत्यनिष्ठा न हो तो उसकी सब विद्या अविद्या होजाती है और वह केवल लोकविनाशके काम आती है। सत्यनिष्ठाके बिना बडे–बडे विद्वान् नामधारी भयंकर हिंस्रजन्तुओं से भी भयानक त्रासदाता बनजाते हैं। सत्यनिष्ठ विद्वानूका मन संसारके सर्वश्रेष्ठ भूषणसे विभूषित रहता है। मनुष्यका सत्यनिष्ठारूपी भूषण से वंचित रहना मूर्खता है। मूर्ख व्यक्ति के शरीर को भूषित करनेवाले संपूर्ण कृत्रिम भूषण उसकी मूर्खताको ही व्यक्त करनेवाले होते हैं। वह जितना ही अपने देहको कृत्रिम आभरणोंसे सजाता है संसार में उतनी ही उसकी मूढता प्रगट होती है। मनुष्यकी मूर्खता मिटा डालनेवाली विद्या ही उसे विभाषित करनेवाला सच्चा भूषण है। जो विद्या मनुष्यकी मूर्खता नहीं मिटापाती वह विद्या नहीं है। केवल देहको विभूषित करने की भावना मानवहृदयको क्षिभ्रम करा देनेवाला अज्ञानान्धकार है। सत्यके प्रभाव से नम्र रहना ही विनय है। सत्यहीन विद्या अविद्या है। सत्यहीन विनय सुषुप्त भयंकर ज्वालामुखी है तथा कपटपूर्ण निकृष्ट प्रकारका वंचक आँछ त्य है। राजकाजमें नियुक्त लोगों में उक्त प्रकारकी सरलता से पूर्ण, निर्दोष, नम्र वैदुष्य था कार्यकुशलता होनी चाहिये। राजपुरुष कार्यार्थियों के साथ ऐंठसे व्यवहार न करें तथा प्रजापर अपना मिथ्या सम्मान या प्रभाव आरोपित करने ( रोब गांठने ) का दुष्प्रयत्न न करें I

**विद्या ददाति विनयं विनयाद्याति पात्रताम्।**

**पात्रत्वाद्धनमाप्नोति धनाद्धर्मं ततः सुखम्॥ ( विष्णुशर्मा )**

 विद्यासे विनय, विनयसे पात्रता, उससे धन, उससे धर्म तथा उससे सुख प्राप्त होता है। सन्मार्गसे— आई हुई विद्या—मनुष्यको विनय सिखा ही देती है। विद्यासे विनीत, सुजन, निर्दोषवैदुष्यसम्पन्न कार्यकुशल लोग ही राजकाज में नियुक्त होने चाहिये। नहीं तो राज्यसंस्थाका लूटका ठेक ( इजारा ) होजाना अनिवार्य है।

( भुजबलसे निरुपद्रव बनाये देश में रही )

**अनुपद्रवं देशमावसेत्॥३६९॥**

**  उपद्रवहीन देशमें निवास करे।**

 **विवरण**— उपद्रव शान्तिप्रिय मनुष्य के तो स्वभावके विरुद्ध तथा अशान्तिप्रियके स्वभावके अनुकूल है। किसी देशमें उपद्रवकारी लोग न रहें यह कभी संभव नहीं है। प्रकृतिमाता सदा ही दो प्रकारके मनुष्य उत्पन्न करती रहती है। ऐसी अवस्था में शान्तिप्रिय मनव्योंके सम्मुख यह कर्तव्य अनिवार्य रूपसे सदा ही विद्यमान रहता है और रहता रहेगा कि वे अपने देशको उपद्रव करनेवाले लोगोंके अधिकार रहने देकर अपने अधि कारमें रक्खें।

 निरुपद्रव लोगेंका यह स्वभाविक कर्तव्य है कि वे उपद्रवी लोगोंके ऊपर अपना शासनदण्ड स्थापित किये रहें। यदि उनकी निरुपद्रवता में उपद्रवदमनका सामर्थ्य नहीं है तो ऐसी कायर निरुपद्रवता समाजघाती तत्व होनेसे अपना कोई मूल्य नहीं रखती। सच्चे निरुपद्रव वे ही लोग हैं जो उपद्रवियोंके सिरपर अपना शासनदण्ड स्थापित रखते हैं। इस दृष्टि से उपद्रवदमन न करसकनेवाले निरुपद्रवी लोग अपनेको निरुपद्रव नामसे सम्मानित करनेका अधिकार नहीं रखते।

 उपद्रवियोंसे संग्राम किये विना निरुपद्रव जीवन बिताना किसी भी प्रकार संभव नहीं है। मानवधर्म यही है कि समाज के निरुपद्रव लोग

उपद्रवियोंके विरोधके लिये भागे भायें, उनपर अपना शासन स्थापित करें तथा र्यो जीवनको शान्तिमय बनाये रखनेका मानवीय कर्तव्य पूरा करके दिखायें। शान्तिका दर्शन करना तब ही संभव है जब मनुष्य अशान्ति के विरुद्ध खड्ग उठाये तथा प्रत्येक क्षण उसे परास्त करनेके लिये निरन्तर संग्रामशील रहे। उपद्रवदमन प्रत्येक शान्त नागरिकका सबसे पहला कर्तव्य है। उपद्रवदमन हो राजसत्ता है। उपद्रवदमन न करसकनेवालेको नागरि- कताका अधिकार प्राप्त नहीं होता।

 असावधान घरोंमें लूटनेवालोंको प्रवेशाधिकार रहता है। अपनी ओर से ऐसा कोई काम न करना कि लूटनेवालेको प्रवेशाधिकार मिलसके यद्दी ' सावधानता ' है। असावधान घरों में संयोगवश लूटनेवालोंका न आना निरुपद्रव स्थिति नहीं है। निरुपद्रव देशमें रहनेका सच्चा अभिप्राय तो यही है कि मनुष्य अपने बुद्धिकौशल तथा भुजबल से अपने देश मेंसे उपद्रवोंकी संभावनाओं तकको नष्ट करडाले मानवधर्म तो यही है मनु- व्यको यहच्छासे जब जहां जितने समय रहना पडे उतने समय के लिये उस देशको ( अर्थात् अपने निवासस्थानको ) निरुपद्रव रखने के सम्बन्ध में पूरी सावधानता बरतें तथा कर्तव्य करे। उपद्रवहीनता नैष्कर्म्यावलम्बियों का धर्म नहीं है। उपद्रवी के साथ संग्राम छेडे रहनेका ही दूसरा नाम उपद्रव- हीनता है। उपद्रवका सक्रिय सफल विरोध ही निरुपद्रव स्थिति है। उपद्रवोंकी तात्कालिक अनुपस्थितिको उपद्रवहीनता समझने की भ्रान्ति करके असावधान होकर रहना तो उपद्रवीका आखेट बने रहना होता है। देशको अपने बुद्धिकौशल तथा भुजबलसे क्षोभोत्पादक उत्पात, क्लेश, पीडा, अनुत्पत्ति तथा व्याधियोंसे रहित बनाकर उसमें गौरवके साथ वास करना मनुष्यका कर्तव्य है। मानसिक शांति तथा जीविकाकी सुगमता हो निरुपद्रवता है।

 विद्या, वित्त, शिल्प, वाणिज्य, कृषि, शिक्षा, शान्ति आदिके सुप्रबन्धवाला देश ही निवासयोग्य होता है। निरुपद्रव स्थान में बसने से स्वास्थ्य,

चित्तस्फूर्ति, आयु, कलाकौशल तथा धनधान्यकी वृद्धि होती है। कूपों, नदियों तथा वृष्टियोंके जलोंसे उर्वर व्रीहिसम्पन्न निरुपद्रव देश ही निवास के लिये स्वीकृत होने चाहिये। देश नदीमातृक, देवमातृक तथा कूपमातृक मेदसे तीन प्रकारके होते हैं। इसीप्रकार जांगल, अनूप तथा साधारण भेदसे फिर तीन प्रकारके माने जाते हैं। जीविकारहित देश में रहना निरर्थक है।

**धनिकः श्रोत्रियो राजा नदी वैद्यस्तु पंचमः।**

**पंच यत्र न विद्यन्ते न कुर्यात्तत्र संस्थितिम्॥**

 समयपर लोककल्याणार्थ धनका सदुपयोग करनेवाला घनी, कर्तव्यनिर्देशक वेदवेदांगतत्वज्ञ विद्वान्, उपद्रव रोकनेवाला राजा, प्रकृतिमाताका अकृत्रिम सौंदर्य दिखाकर विधाताका ध्यान दिलानेवाली नदी तथा रोगों से त्राण करनेवाला वैद्य ये पांच जहां न हों वहां न ठहरे।

( सच्चा देश )

**साधुजनबहुलो देशःII३७०II**

**  बहुसंख्यक सत्यनिष्ठ साधुओंकावासस्थान ही देशकहाता है।**

  **विवरण**— जिस सौभाग्यशाली देशमें असाधुलोग साधुओं के प्रभाव से शासित रहते हैं वही सच्चा देश है। साधुलोगोंका सामूहिक देशप्रेम ही देश के निवासियों को एकरात्रका रूप देता है। यद्यपि मनुष्यसमाजमें साधुओं की संख्या अधिक है,यद्यपि निरुपद्रव शान्तिप्रिय रहना मनुष्यका स्वभाव है। यद्यपि आक्रामकका आखेट बनजाना मनुष्य के स्वभावके विरुद्ध है यद्यपि प्रत्येक मनुष्य के हृदय में आक्रामकका आखेट बनने से बचने की भावना स्वभावसे विद्यमान है परन्तु यह भावना जब कभी आलस्य या अनव धानताका रूप लेलेती है तब ही समाजकी शान्तिपर आक्रमण करनेवाले कुछ इनेगिने उपद्रवी लोग उस जडताका अनुचित लाभ उठाकर समा जकी शान्तिपर भाक्रमण कर बैठते हैं। समाजपर उपद्रवियोंके आक्रमणका

उत्तरदायित्व देशके निर्विरोध शान्त लोगोंपर है। मनुष्यसमाजको दुःखो करनेवाले उपद्रवी लोग संख्या में अल्प होनेपर भी भद्र समाज ( बहुमत ) की जडताके कारण समाजको असंगठित पाकर उसे तिरस्कृत करडालते हैं। इन सब दृष्टियों से स्वयं भला रहनेके साथ ही साथ मनुष्यसमाज में समाजकी स्वभाविक साधुताको जगाकर रखना भी तो समाज हितैषियोंका ही कर्तव्य है। सच्चे समाज में साधुवृत्तिका जामत रहना ही मनुष्य समाज में साधुओंकी बहुलता होजाना है। समाज में साधुवृत्तिके जागे रहते हुए उसमें साधुओंकी बाढ आजाना इतना हो सुगम होजाता है जैसा कि मेघमुक्त आकाश में प्रभात सूर्य के हृदयसे पृथिवीका आलोकीत होना सुगम तथा सुनिश्चित होता है।

( राजनियम श्रद्धासे पालो )

**राज्ञो भेतव्यं सार्वकालम् II३७१II**

**  राजरोषका पात्र नहीं बनना चाहिये।**

 **विवरण**— आदर्श राजा वही है जो समय राष्ट्र के हित तथा अपने व्यक्तिगत द्वितको अभिन्न समझता है तथा राष्ट्रकी स्पष्ट या अस्पष्ट सम्म तिसे सिंहासनारूढ होता है। अज्ञान में डूबा हुआ राष्ट्रका महत्वहीन भाग राष्ट्र नहीं, राष्ट्र के प्रधान बुद्धिमान है, किन्तु सेवापरायण लोग ही राष्ट्र हैं। इन लोगोंकी सम्मति या इनका सहयोग ही राष्ट्रकी सम्मति है। ( इस दृष्टि से राष्ट्र के इन बुद्धिमान लोगों के सहयोग के कारण भारतके एकतंत्र दीखनेवाले प्राचीन राज्य सदासे प्रजातन्त्र रहते चले आ रहे हैं। ) इस प्रकार के आदर्श राजाके रोषका पात्र बनना राष्ट्रद्रोह है। राष्ट्रद्रोही न बनना ही राजभक्ति है। राष्ट्रद्रोह आत्मद्रोह है। राजसिंहासनारूढ राजा सारे राष्ट्रका प्रतीक या उसका मूर्तिमान प्रतिनिधि है। जैसे झण्डा राष्ट्रको पूज्यताका प्रतीक है इसी प्रकार राजा भी उसकी पूज्यबुद्धि का प्रतीक होनेसे आदरणीय है। राजाको ऐसा ही होना चाहिये तथा उसे ऐसा ही मानना भी चाहिये। जब समाजमै राजाको इस दृष्टि से देखने की भावना

जाग्रत रहेगी तथा जब राजा ऐसा बनकर रहना अपना कर्तव्य मानेंगे तब ही समाज अपने हितचिन्तक राष्ट्रसेवकको राज्यभार सौंपकर उसीके शासन में रहनेको अपना धर्म स्वीकार करनेके लिये उद्यत होसकेगा। भारतको परम्परागत राजभक्ति राजसिंहासनारूढ व्यक्ति की भक्ति नहीं है। भारतकी बाजभक्ति तो अपनी मातृभूमिकी ही भक्ति है।

 राजा प्रजाहितका उत्तरदायी है। वह प्रजाके कल्याण के लिये कुपथगामियोंका पथरोध करके समाजमें शान्तिरक्षाका उत्तरदायी है। राजशक्ति प्रजाकी सदिच्छासे प्रजाशक्ति से ही बनती है। राजा प्रजाहितका सामूहिक प्रतीक होनेसे दण्डनीतिका प्रधानपुरुष है। इस अर्थ में राजद्रोह तो प्रजाद्रोह तथा प्रजाद्रोह राजद्रोह होजाता है। राजद्रोइसे बचने में ही प्रजाका हित है। प्रजाहितकारी कर्तव्य करना ही राजासे मोह या राजभक्ति है। राज्यशासन न रहनेपर प्रजार्मे मात्स्यन्याय चल पड़ता है। हां, यदि राजा अपना कर्तव्य छोडकर अकर्तव्य करनेपर उतर आये तो शकल्याणकी दृष्टि से निडर होकर राजाका विरोध करना प्रजाका व्यक्ति नहीं किन्तु सामूहिक पवित्र कर्तव्य हो जाता है

**  **पाठान्तर—** राज्ञोभेतव्यं सर्वकालम्।**

( राजा राष्ट्रभर से धर्मपालन करानेवाला जीवित देवता )

**न राज्ञः परं दैवतम्॥३७२II**

**  राजासे श्रेष्ठ देव कोई नहीं है।**

  **विवरण**— प्रजारंजक कर्तव्यपरायण राजासे श्रेष्ठ पूजनीय देव कोई नहीं है। अन्य दव न दीखनेवाले देव हैं। राजा प्रत्यक्ष दीखनेवाला देवताहै**''त्वमेव प्रत्यक्षं ब्रह्मासि "** राजा समस्त प्रजाहितका मूर्तिमान प्रतिनिधि तथा उत्तरदायी है। प्रजा पाप करे तो उसे दण्डका भय दिखा- कर पापसे रोककर प्रजासे सदाचारकी परम्परा प्रवाहित करना अन्य सब देवोंसे अधिक राजाका ही उत्तरदायित्व है। राजाके इस उत्तरदायित्व में सहायक बनने के लिये अपने उपार्जन में से राजभाग देते रहकर उसे सुपुष्ट

बनाये रखना प्रजाका स्वहितकारी कर्तव्य है। राजा ईश्वरकी भांति अपनी समस्त प्रजामें महंभाव रखकर उसके सुखदुःखका अभिन्न साधी बनजाता है। ऐसे प्रत्यक्षहितैषी राजाकी कर आदि पूजा, प्रजाके लिये श्रेष्ठ भगवत्पूजा है। मार्कण्डेय पुराण के अनुसार "**प्रजाः पुत्रानिवौरसान्** " राजा प्रजाको अपने औरस पुत्रोंके समान पाले। अपनी समस्त प्रजा सत्यनिष्ठा बनाये रखना और असत्यनिष्ठाको हिलात करते रहना ही राजाका देवस्व है तथा यह उसका प्रत्यक्ष देवत्व है। इसी अर्थ में आर्य राजनीतिमें राजाको समस्त देवोंका अंशावतार माना गया है। राजसिंहासनको सुशो- भित करनेवाले ऐसे सुयोग्य राजाको राज्याधिकार देना प्रजाके ही अधिका- उसे है। जो राजा प्रजाकी सम्मतिसे सिंहासनारूढ हुआ है उसे सर्वोच्च पूज्य स्थान देना प्रजाका स्वहितकारिणी सम्मतिको ही पूजना है।

  पाठान्तर— **न राज्ञः परा देवता।**

( राजशक्तिका व्यापक कर्मक्षेत्र )

**सुदूरमपि दहति राजवन्हिः॥३७३II**

 ** राजाकी क्रोधाग्नि राज्यके सदूर कौने कौनेमें पहुंचकर राजद्राहियोंको दग्ध करने में स्वमर्थ होती है।**

  **विवरण—** राजा अपनी दूरदृष्टिसे राजद्रोहियोंको दूर–दस्तक देखता रहता है। राजाके पास छिपाकर अशान्ति उत्पन्न करनेवाले देशोदियोंको उचित दण्ड देनेवाली दूरगामिनी शक्ति रहती है। इसलिये रहती है कि राष्ट्रका प्रत्येक सच्चा नागरिक राजाके राजदण्डको धारण करनेवाले प्रति. निधिके रूप में देशभर में सर्वत्र, सब समय प्रहरीका रूप लेकर नियुक्त रहता है। पापियोंका उन्मूलन करने में राज्यसंस्थाकी सहायता करना नागरि- कोंका स्वहितकारी कर्तव्य है। राजाको इन राष्ट्रसेवक नागरिकों के द्वारा राजनियम भंग करनेवालोंका समाचार मिल जाता है। राष्ट्रसेवक सच्चे नागरिक लोग ही राजाके बुद्धिसम्पन्न सुदीर्घ बाहुबल हैं।

** दीर्घौ बुद्धिमतो बाहुः।**

 राजद्रोहको दमन करने में समर्थ होना ही राजसिंहासन धारण करनेकी योग्यता है \।

 पाठान्तर—**सुदूरमपि दहति राजाग्निः।**  
 पाठान्तर—**सुतमपि दहति राजाग्निः।**

 राजा अपराधी पुत्रतकको दण्ड देता है। अन्यका तो कहना ही क्या ?

(राजदर्शनका आचार)

**रिक्तहस्तो न राजानमभिगच्छेत्॥३७४॥**

** राजाके पास रीतेहाथ जाना चाहिये।**

 **विवरण—**समग्र देशका हितसाधन करने में रत राजा समस्त राज्यकी सबसे मूल्यवान् माननीय, अभिनंदनीय तथा प्रोत्साहनीय सम्पत्ति है। प्रजाहितकारी राजा के राजकाज में समर्थन, प्रोत्साहन तथा सहयोग देकर कृतार्थ होना प्रजामात्रका स्वहितकारी कर्तव्य है। इस दृष्टि से अपनी भौतिक शक्तिको राष्ट्रके सदुपयोग के लिये सुयोग्य राजाको सौंप देना उसपर कोई कृपा नहीं, किन्तु अपने ही हितमें सहयोग देना है। इसलिये राजदर्शन राजभक्तिसूचक उपहारके साथ होना चाहिये और यह उपहार औपचारिक न होकर राष्ट्रकी आवश्यकता पडनेपर अपनी भौतिक शक्ति राज्यको सहर्ष सौंप देनेकी अपनी प्रस्तुतताका सूचक होना चाहिये। वृद्ध चाणक्यने कहा है—

**"रिक्तपाणिर्न सेवेत राजानं श्रोत्रियं गुरुम्।"**

 भक्तिसूचक उपहारके बिना राजा, वेदज्ञ ब्राह्मण, तथा पूज्य पुरुषोंके पास न जाना चाहिये। राजाका राष्ट्रव्यापी राजकार्यों में व्यग्र रहना अनिवार्य है राजाके पास इतना समय नहीं होता कि लोग बिना कर्तव्य के संबन्धके भी उसके पास जाते आते रहें। राजदर्शनार्थी लोग कर्तव्यके संबन्धसे ही उसके सम्मुख उपस्थित होने के अधिकारी होसकते हैं। केवल दर्शन करना

कर्तव्य में सम्मिलित नहीं होसकता। सूत्रकारका अभिप्राय कर्तव्यके अवसरपर राजदर्शनार्थीको राजाके प्रति सम्मान प्रदर्शनकी प्रेरणा देना है। समाजने राजाको आत्मकल्याणकी दृष्टि से उच्चासन देखा है। इस दृष्टि से उसके सम्मुख राजदर्शनके शिष्टाचारका पालन करना दर्शनार्थीका अत्यावश्यक कर्तव्य होजाता है। ऐसे अवसरपर किसी भी प्रकारका शिष्टाचार प्रदर्शन न करना दर्शनार्थीकी ओर से राजाको अवज्ञा करना बनजाता है। इसलिये उचित यही है कि दर्शनार्थी लोग राजाके हृदयपर अपनी यथोचित ( मर्यादित ) राजभक्तिका प्रभाव उत्पन्न करके ही अपना वक्तव्य उपस्थित करें। इस प्रकारका सम्मानसूचक उपहार न लेजाना यह संदेह उत्पन्न करसकता है कि यह व्यक्ति समाजभरके सामूहिक प्रतीक राजाके प्रति अवज्ञाका प्रदर्शन करना चाहता है।

 सर्वसाधारणके मनोंमें उपहारोंसे शिष्टों तथा राजाओंको भक्तिका प्रदर्शन करनेकी जो स्वाभाविक प्रेरणा रहती है और परिपाटी चली आ रही है, उसके विरुद्ध आचरण करने से राजाके मनमें दर्शनार्थीके सम्बन्ध में संदेहोत्पादन होनेकी पूरी संभावना रहती है। इस प्रकार के व्यवहार से दर्शनार्थी के कर्तव्य के राजाका समर्थन पानेसे वंचित रहजानेकी शंका पैदा होजाती है। इस सूत्र में इसी शंकासे अतीत रहकर राजदर्शन करनेका परामर्श दिया जारहा है। राजभक्ति के प्रदर्शन के द्वारा राजाके मनको अनुचित प्रभाव से मुक्त रखना भी राजदर्शनार्थी प्रजाका कर्तव्य है। जिस प्रकार राजाके मनपर अनुचित प्रभाव डालना अपराध है, इसी प्रकार राजाके साथ प्रजाका पिता–पुत्रका–सा घनिष्ट सम्बन्ध रहना ही सच्चा राष्ट्रीय सम्बन्ध है। राष्ट्र भी तो एक विराट् परिवार ही है। इस राष्ट्ररूपी परिवार में प्रजाका राजाके साथ स्नेहपूर्ण निकटतम सम्बन्ध जुड़ा रहना ही आदर्श राष्ट्रनीति है। इन बातों को ध्यान में रखते हुए राजदर्शन के समय प्रजाका व्यवहार स्वाभाविक स्नेह और प्रत्यक्ष हार्दिकताकी साक्षी उपस्थित करनेवाला होना चाहिये। राजदर्शन के समय प्रजाको किसी प्रकारका कोई उपहार लेकर जाना चाहिये।

प्रजाका उपहार आर्थिक मूल्यसे निर्णीत न होकर प्रजाके हार्दिक प्रेमसे पूत होकर ऐसी मंत्रशक्ति धारण करनेवाला होना चाहिये कि राजाका हृदय प्रजाके प्रति आकृष्ट होसके। राज्याधिकारका दुरुपयोग करनेवाले सत्ताधारियोंको घूस देनेकी प्रवृत्ति प्रोत्साहन देना इस सूत्रका उद्देश्य कदापि नहीं है।

(गुरुदर्शन तथा देवदर्शनका आचार)

**गुरुं च दैवं च॥३७५॥**

 **ज्ञानदाता गुरु, देवस्थान या धर्मोपदेश शीलसम्पन्न महात्माके पास भी श्रद्धाभक्तिसूचक उपहार लेकर ही जाना चाहिये।**

 **विवरण—**इन लोगों से ज्ञानका हार्दिक आदानप्रदान होते रहने तथा इनका हार्दिक अनुमोदन पाते रहने के लिये इस प्रकार विनम्र शुश्रुषुबर्ताव स्वहितकारी कर्तव्य है।

**वित्तं वन्धु र्वयः कर्म विद्या भवति पंचमी।  
एतानि मान्यस्थानानि गरीयो ह्युत्तरोत्तरम्॥**

 धन, बन्धुता, आयु, आचरण तथा विद्या ये पांच मान्यताके कारण हैं। इनमें पिछले पिछलोंका महत्व बड़ा है।

 गुरुजनों तथा देवताओंको उपहार देनेमें इनका नहीं किन्तु इनके गुणोंका हीआदर किया जाता है। मनुष्य अपने मनको गुणग्राही बनाकर ही गुणीका प्रेमपात्र बनसकता है। ऐसे गुणग्राही लोगों के लिये उपहारोंके द्वारा गुणोंकी पूजा करना स्वाभाविक शिष्टाचार है। इस शिष्टाचारको न पालना गुणोंकी उपेक्षा करना तथा उद्धत स्वभावका परिचय देना होता है। गुणग्राहिता हीगुणी समाजमें सम्मान पानेको योग्यता है। गुणोके दर्शनामिलाषीलोग गुणीके व्यक्तित्वको ही उसके गुणोंका प्रतीक मानकर उसको पूजा करते है। गुणीसमाजका यह पारस्परिक शिष्टाचार सर्वमान्य शिष्टाचार है।

(राजाके पारिवारिकोका सत्कार )

**कुटुम्बिनो भेतव्यम्॥३७६॥**

** राजासे कौटुम्बिक संबन्ध रखनेवालोंका द्वेष्य नहीं बनना चाहिये।**

** विवरण—**राजपरिवार के सदस्योंकी अवज्ञा करना वास्तव में राजाकी ही अवज्ञा है। राजाके कुटुम्बियोंको भी राजतुल्य शिष्टाचार पानेका अधिकार होता है। उन्हें शिष्टाचार से वंचित करना राजरोषका कारण बनसकता है। प्रजाका राजाके साथ जो संबन्ध है, वही संबन्ध राजाके कुटुम्बियोंके साथ भी कुछ अंशोंतक वांछनीय है। प्रजाके मनमें राजा या उसके कुटुम्बियोंके असंतोष या संदेहका पात्र बनने की ओरसे सतर्कता सदा ही रहनी चाहिये। मनमें प्रेमपात्रके प्रेमसे वंचित न होनेकी सतर्कता रहना प्रेमकी परिभाषा है। यहां पर भीतिका अर्थ शत्रुभाव न होकर सब समय सतर्क रहना ही है।

 **अथवा—**कुटुम्बी अपने पारिवारिकों में से किसी पर रोषोत्पादक अन्याय न होने देने के लिये निरन्तर सावधान रहे।

 पाठान्तर—**कुटुम्बिना भेतव्यम्।**

 कुटुम्बियोंको पालन करनेवाला अपने उत्तरदायित्व पालन करने के मार्गक विघ्नोंको भयावह मानकर उनसेआत्मरक्षा करता रहे और समाजका सौमनस्य पानेमें प्रयत्नशील रहे।

 जिस मनुष्यकी कर्तव्यनिष्ठापर परिवार के अनेक व्यक्तियोंका भरणपोषण निर्भर होता है, उसके कर्तव्यमार्ग में पगपगपर विघ्नोंकी संभावना रहती है। यदि कुटुम्बियोंका नेता अपनी असतर्कता के कारण उन विघ्नोंको दूर करने में असमर्थ होजाता है तो कुटुम्बके सब व्यक्तियों में अनिवार्य रूप से अशान्ति आदर्शहीनता, अनैतिकता आदि मानसिक व्याधिये उत्पन्न होजाती हैं। अपने विपुल परिवारको नैतिक बन्धन में बांधकर सन्मार्गपर रखनेके लिये असामान्य सावधानता की आवश्यकता है।

 **अथवा—**कुटुम्बियोंको विश्वासघाती तथा गृह–शत्रु न बनने देने के लिए सदा सतर्क रहना चाहिए। गृह–कलहका कारण निर्मूल करके कुटुंबियोंके बाहरी शत्रुके प्रभाव में जाने की संभावनाको दूर रखना चाहिए। कुटुंबियों के शत्रुपक्षावलंबनके भीतिजनक परिणामको ध्यान में रखकर उन्हें हार्दिकतासे अपनाए रहनेके सर्वप्रकारके संभव प्रयत्न निष्फल होजानेपर कौटुंबिक अधिकारसे दृढतासे वंचित कर देना ही इस सूत्रका सैद्धान्तिकअभिप्राय है।

( राजपरिषत्की गतिविधिसे परिचित रहो )

**गन्तव्यं च सदा राजकुलम्॥३७७॥**

** राजकुलमें सदा जाना चाहिये। प्रजाके हिताहितसे संबन्ध रखनेवाले राजकीय मन्तव्यों तथा निर्णयोंके परिचयोंसे लाभान्वित होते रहने के लिये सदा राजकुल (राजपरिषत् ) में जाते रहना चाहिये।**

 **विवरण—**राजकुल अर्थात् राजसभामेंनियमित रूप से उपस्थित होकर राजकाजमें सहयोग देना चाहिये। राज्यसंस्था हमारी ही प्रतिनिधि संस्था है।उसका सुधार हमारा अपना ही सुधार है। वह क्या कर रही है ? यह जानते रहना तथा अपनी राज्यसंस्थाको कर्तव्य न करने देनेके लिये उसके संपर्क में रहना प्रजाका स्वहितकारी कर्तव्य है। राज्यसंस्थाके प्रति उदासीनता आजके भारतका भयंकर आत्मद्रोह है। जनता उद्धोष्यमान राज्यसंस्था के प्रति उपेक्षापरक "कोड नृप होऊ हमें का हानि" वाक्य नागरिकोंके आत्मद्रोहका रूप है।

**राजपुरुषैः सम्बन्धं कुर्यात्॥३७८॥**

** राजकाजसे सम्बद्ध मंत्री आदि राजपुरुषोंके साथ मैत्री या परिचयका संबंध बनाये रखना व्यवहारसहायक स्वहितकारी कर्तव्य है।**

**चक्रः सेव्यो नृपः सेव्यो न सेव्यः केवलो नृपः।  
पश्य चक्रस्य माहात्म्यं मृत्पिण्डः पात्रतां गतः॥**

 राजाके चक्र ( कार्यकर्ता = अमले ) और राजा दोनों को प्रसन्न रखना चाहिये \। चक्रका माहात्म्य देखो कि मुस्पिण्ड भी उसकी कृपासे पात्र बन गया। तात्पर्य यह है कि राजाकी कृपाके पात्र बनने के इच्छुकोंको राज्य के कार्यकर्ताओं तथा राज्य में प्रभावशाली हाथ रखनेवालों को भी रुष्ट करनेवाला कोई काम न करना चाहिये।

 पाठान्तर—**राजपुरुषैः सह संबन्धं कुर्यात्।**

**राजदासी न सेवितव्या॥३७९॥**

** राजपरिचारिकाओंके व्यक्तिगत संपर्कमें नहीं आना चाहिये।**

**न चक्षुषापि राजानं निरीक्षेत्॥३८०॥**

 **आंखसे राजाको न देखे।**

 यह पाठ युक्तिहीन होनेसे अपपाठ है।

(राजधन अग्राह्य)

( अधिक सूत्र ) **न चक्षुषापि राजधनं निरीक्षेत्।**

 **राजधनके हरण तथा ग्रहणकी तो बात ही क्या ? इस भावनासे राजकोशकी ओर आंखोंसे भी न देखे, उसकी ओर सतृष्ण दृष्टि तक न डाले, और ऐसा करके राजपुरुषोंको अपने संबन्ध में शंकालु न बना ले। राजधनपर लोभ न करे।**

(पिताका स्वर्ग)

**पुत्रे गुणवति कुटुम्बिनः स्वर्गः॥३८१॥**

** पुत्रके सदाचारी तथा गुणवान् होनेपर पिता को अनुपम सुख होता है।**

 विवरण—पिताको अपनी सन्तानकी पवित्रतासे जितनी ठंडक पडती है उससे अधिक अन्य किसी बातसे नहीं। किसीके भाग्योदय होनेपर ही

उसे गुणी पुत्र प्राप्त होते हैं। पुत्रों के पास विद्या, धन तथा सुचरित्र होनेपर पिता ही नहीं समस्त संबन्धियोंको दिव्य सुख और दिव्य हर्ष प्राप्त होता है। इसीसे यह किंवदन्ती प्रचलित हो गई है कि— "पुत्रेणैवायं लोको जय्यः" यह लोक योग्य सन्तानोंसे ही जीता जाता है।

**एकेनापि सुवृक्षेण पुष्पितेन सुगन्धिना।  
वासितं तद्वनं सर्व सुपुत्रेण कुलं तथा ॥**

 जैसे एक भी सुगन्धवाले पुष्पितसुवृक्षसे समस्त वन सुगन्धस्नात जाता है, इसी प्रकार एक भी सुपुत्र से समस्त कुल गौरव पा जाता है।

(सन्तान के प्रति पिताका कर्तव्य)

**पुत्रा विद्यानां पारं गमयितव्याः॥३८२॥**

** पुत्रों को विद्याओंका पारंगत बनाना चाहिये।**

 **विवरण—**अपने देश के बालकोंको मानवताको संरक्षक तथा जीवनोपयोगी दोनों ही प्रकारको विद्याओंका पारंगत बनाना चाहिये। अपने देशके बालकोंको लौकिक, अभ्युदय तथा मानसिक शान्ति दोनों ही कला सिखानी चाहिये। उनका अभ्युदय उनकी मानसिक शान्तिके नेतृत्व और प्राधान्य में ही फूलना फलना चाहिये। उन्हें धर्मशास्त्र, अर्थशास्त्र, वार्ताशास्त्र, अध्यात्मशास्त्र, शिल्प, राजनीति, युद्धविद्या आदि समस्त विद्याओंका पारंगत बनाना चाहिये। देशके जिन बालकोंमें समस्त विद्याओंके ग्रहण, धारण तथा उपयोगका सामर्थ्य होता है वे देशकी विभूति बन जाते हैं।

**सत्कुले योजयेत् कन्यां मित्रं धर्मेण योजयेत्।  
व्यसने योजयेच्छत्रून्पुत्रान् विद्यासुयोजयेत्॥**

 कन्याको सत्कुलमें, मित्रको धर्मसे, शत्रुको विपत्तिसे, तथा पुत्रोंको विद्याओं से युक्त कर देने में ही कल्याण है। सत्यनिष्टा ही संपूर्ण विद्याओंका सार है। अपने पुत्रोंको सत्यनिष्ठ बनाना हो पिताका सन्तानपालन धर्म है। पिता स्वयं सत्यनिष्ठ बनकर हीपुत्रको सत्यके मार्गपर चला सकता है।

यदि देशके माता–पिता लोग सत्यनिष्ठ न हों तो पुत्रोंके सत्यनिष्ठरूपमें सच्चे विद्वान् बननेकी कोई संभावना नहीं है। यदि अपने समग्र राष्ट्र में आत्मरक्षा के बीज बोने हों तो सन्तानपालनके इस सिद्धान्तको राष्ट्र के प्रत्येक परिवार में पलवाना होगा। मातापिताका सत्यनिष्ठ होना हो सुसभ्य सन्तति पालनका एकमात्र सिद्धान्त और आश्वासन है। व्यक्ति ही तो राष्ट्रका मूल है। परिवार ही तो व्यक्ति के जीवनतरुको हरा भरा रखनेवाला उर्वर क्षेत्र है। परिवार ही मनुष्योंको चरित्र लिखानेवाले विश्वविद्यालय हैं। राष्ट्रके परिवार जिस परिमाण में कर्तव्यशील होंगे राष्ट्र उसी परिमाणसे योग्य गुणी पुत्रको उत्पन्न करसकेगा।

 पाठान्तर—**पुत्रा विद्यादानार्थं प्रारम्भयितव्याः।**

 यह पाठ महत्वहीन हैं।

( ग्रामीण स्वार्थ के बलिदानकी स्थिति )

**जनपदार्थं ग्रामं त्यजेत्॥३८३॥**

 **अपने ग्रामके देशद्रोही होजानेपर उसे छोडकर देशका साथ दे।**

 **विवरण—**न्याय तथा शान्तिकीसुरक्षामें ही देशका कल्याण है। जिस ग्रामका मनुष्यसमाज न्यायनिष्ठ तथा न हो वह ग्रामसमाज त्याज्य होजाता है अर्थात् उसकी देशद्रोहिताका विरोध करना कर्तव्य होजाता है।

 सूत्र कहना चाहता है कि राष्ट्रके सार्वजनिक हितको सुरक्षित रखने के लिये प्रामके क्षुद्र स्वार्थका बलिदान करदे। ग्राम अपने सीमित अस्तित्वको राष्ट्रसे पृथक् न समझकर, राष्ट्र के प्रति आत्मसमर्पण करके अपना क्षुद्रत्व मिटा डाले।  
 पाठान्तर—**जनपदार्थ ग्रामस्त्यज्यते।**

 राष्ट्रहिके लिये ग्रामका क्षुद्रहित त्याग दिया जाता है।

(कौटुम्बिक स्वार्थ के बलिदानकी स्थिति)

**ग्रामार्थं कुटुम्बस्त्यज्यते॥३८४॥**

** जब किसीका कुटुम्ब ग्रामकी शान्तिका विघ्न बन रहा हो तब वह कुटुम्बको त्यागकर ग्रामको अपनाये रहे या उसका साथ दे।**

 **विवरण—**मनुष्य ग्रामके सार्वजनिक कल्याणकी सुरक्षा के लिये पारिवारिक क्षुद्र स्वार्थको त्याग दे। दूसरे शब्दों में अपने पारिवारिक स्वार्थको ग्राम के सार्वजनिक स्वार्थ से अलग न समझे। संसार में जितने विवाद, कलहऔर युद्ध खड़े होते हैं सब अपने स्वार्थको सार्वजनिक स्वार्थ से अलग मान रखने से ही होते हैं। यदि समाजमें सार्वजनिक कल्याणकी रक्षाकी प्रवृत्ति जाग उठे या जगा दी जाय तो देश में सतयुग या रामराज्य आजाय।

(पुत्रत्यागकी स्थिति)

(अधिक सूत्र) **कुटुम्बार्थं पुत्रस्त्यज्यते।**

** पुत्र के कुटुम्बकी शान्तिमें विघ्न बनजानेपर उसे त्याग दे और कुटुम्बको अपनाये रहे।**

** विवरण—**जिस पुत्रसे कुलकी रक्षाकी आशा बांधी जाती है, उसी से यदि कुलोच्छेदकी संभावना प्रबल होजाय तो उस पुत्रको त्याग देना कर्तव्य होजाता है और त्याग देना पडता है। इसलिये मनुष्य अपने समस्त परिवारकी स्वार्थरक्षा के लिये अपने आत्मज पुत्र से संबंध रखनेवाली क्षुद्र स्वार्थबुद्धिको त्याग दे। कुटुम्बके नेताका कर्तव्य है कि वह परिवारके प्रत्येक सदस्य के साथ औरस पुत्रके समान बर्ताव करे \। ऐसा न करनेपर कुटुम्बका नेतृत्व सुरक्षित नहीं रह सकता।

(सर्वत्यागकी स्थिति)

(अधिक सूत्र) **आत्मार्थं सर्वं त्यजति।**

** अपने आत्मकल्याणके लिये ( दूसरे शब्दों में अपनी आत्म-**

**स्थितिरूपी सत्यको सुरक्षित रखने के लिये ) अपने संपूर्ण पार्थिव स्वार्थोंको त्याग दे।**

** विवरण—**यहातक त्याग दे कि संपूर्ण राष्ट्रके असत्यका दास होजाने पर सत्यरक्षा या आत्मरक्षा के नाम पर निःसंकोच होकर संपूर्ण संसारका विरोध करनेको खडा होजाय। एकमात्र सत्यरक्षा ही मनुष्य की आत्मरक्षा है।
मनुष्यजीवनका लक्ष्य यही है कि मनुष्य सत्यस्वरूपको अपनाये, विश्वविजयी बने, सम्पूर्ण जगत्के असत्य मिथ्याचार अनधिकार अन्याय के विरोधमेंखडा होजाय और सत्यस्वरूप आत्मस्थितिकी रक्षा करे। यही मनुष्य के जीवनका व्यक्तिगत आदर्श भी है। मनुष्य इस अपने व्यक्तिगत आदर्शको कभी न भूले। आत्म विस्मृतिमें न पडना ही मनुष्यजीवनका लक्ष्य है।

 अपने राष्ट्रकी सेवा करना ज्ञानीका ही अत्याज्यधर्म है। ज्ञानी ही राष्ट्रका संरक्षक होता है। अज्ञानी तो राष्ट्रके घातक होते हैं। इनका तो राष्ट्र के साथ केवल स्वार्थका संबंध होता है। अज्ञानी लोग तो राष्ट्रके बहेलिये होते है। इनकी दृष्टि में समाज स्वार्थसाधनरूपी लूटका क्षेत्र होता है। ज्ञानी राष्ट्र के साथ परमार्थ या सेवाका संबंध रखता है। मनुष्य यह जाने कि अपने व्यक्तिगत कल्याणसे हीराष्ट्रका तथा राष्ट्र के कल्याणमें व्यक्तिका कल्याण हैं। मनुष्य ज्ञानी बना रहे यही उसका व्यक्तिगत कल्याण है। मनुष्यका इससे बडा और क्या कल्याण हो सकता है कि वह ज्ञानी हो। यदि संयोगवश ज्ञानीका संपूर्ण राष्ट्र अज्ञानी बन जाय, उस समय ज्ञानीका पवित्र कर्तव्य हो जाता है कि वह संपूर्ण राष्ट्रके कल्याणको अपने में केन्द्रीभूत करले और अकेला ही असत्यका विरोध करके सत्यके रक्षक बनने के स्वाभाविक मानवोचित अधिकारका भोग करें और अपनेको इसीमें गौरवान्वित माने। ज्ञानी अकेला होनेपर भी संपूर्ण राष्ट्रका कर्णधार होता है।

**एकोऽहमसहायोऽहं कृशोऽहमपरिच्छदः।  
स्वप्नेऽप्येवं विधा चिन्ता मृगेन्द्रस्य न जायते॥**

 जैसे मृगराजके मनमें यह चिन्ता कभी नहीं आती कि मैं अकेला असहाय, कृश या सामग्रीहीन हूं। इसी प्रकार ज्ञानी भी कभी अकेला नहीं है। उसके साथ उसका आराध्यदेव वह सत्यनारायण सदा ही लगा रहता जो सदा उसकी पीठपर अनुमोदनका हाथ रक्खे रहता है। यदि समस्त देश आत्मद्रोही, सत्यद्रोही सिद्धान्तविरुद्धगामी हो जाय तो ज्ञानी मानव जनपदको त्यागकर सत्य के पथपर अकेला चलकर असत्यविरोधी संग्रामशील जीवनयात्रा करे।

 ये चारों सूत्र यह कहना चाहते हैं कि मनुष्य या समाजके साथ अपने त्याज्य ग्राह्यकी कसौटी, शान्ति और न्याय ही होनी चाहिये। मनुष्य सर्वावस्था में न्याय तथा शान्तिको अपनाये रहे। भले ही ऐसा करने से उसे पुत्र, कुटुम्ब, ग्राम, देश यहांतक सारे संसारको त्याग देना पडे और अकेला रहकर अन्यायी संसारके साथ लडकर सत्यार्थ बलि होजाना पड़े।

 मनुष्यता ही शान्ति तथा न्यायकी संरक्षक है। मनुष्यको किसी भी अवस्था में मनुष्यताको न त्यागनेकी प्रबल प्रेरणा देना ही इन सूत्रोंका अभिप्राय है। मनीषी सूत्रकारने जनपद, ग्राम, कुटुम्ब और पुत्र सबको त्याज्य कोटिमें रखकर मनुष्य की मनुष्यताको ही अत्याज्य समझाया है।

(गुणवान् पुत्रके लाभकी प्रशंसा)

**अतिलाभः पुत्रलाभः॥३८५॥**

** पुत्रलाभ सर्वश्रेष्ठ लाभ है।**

 विवरण—गुणी पुत्रका पिता होना ही सन्तानवान् होना है। निर्गुण पुत्रका पिता होना पिताकी अयोग्यता भी है और साथ ही उसकी पुत्रहीनता भी है। निर्गुण अयोग्य पुत्र तो परिवारका ही नहीं राष्ट्रका भी शत्रु है। राष्ट्र–शत्रु, समाज–शत्रु, परिवार–शत्रु पुत्रका पालनपोषण करना, राष्ट्रद्रोह, समाजद्रोह, परिवारद्रोह तथा आत्मद्रोह है। सत्पुत्र पाजाना पिताका असाधारण लाभ या सौभाग्य है। सत्पुत्र या गुणी पुत्र पाजाना ही

पुत्रलाभ है \। जातिधर्मों, कुलधर्मों तथा संस्कृतियोंकी रक्षा सत्पुत्रोंसे ही होती है। ऐसे उदारपुत्र पाना संसारका सर्वोच्च लाभ है। मनुष्य के सिर जो पितृऋण नामक ऋण है वह समाजको योग्य, गुणी, ज्ञानी, महात्मा पुत्र देने से ही उतरता है और पिता ऋण मुक्त होजाता है। वंश तथा वंशानुगत सदाचारोंकी परम्पराका संरक्षण और उस परम्पराका संशोधन परिवर्धन तथा संस्करण सुपुत्रों से ही होता है।

(अधिक सुत्र) **प्रायेण हि पुत्राः पितरमनुवर्तन्ते।**

 साधारण नियम तो यही है कि पुत्र पिता के ही जीवनाचारके अनुकूल बनजाते हैं।

 **विवरण—**पुत्र पायः पिताके ही चरित्रसे चरित्र सीखते हैं। इसीलिये पुत्र के सामने मनुष्यताका आदर्श रखना पिताका ही उत्तरदायित्व है। सुपुत्रका पिता बनना ही पितृत्वकी सार्थकता है।

**याद्दृशेः सन्निविशते याद्दृशांश्चोपसेवते।  
याद्दृगिच्छेच्च भवितुं ताद्दृग्भवति पुरुषः॥**( विदूर )

 मनुष्य जैसोंके संपर्क में उठता बैठता, जिनकी श्रद्धा से उपासना करता और स्वयं जैसा बनना चाहता है वैसा बनजाता है।

 कुछ पुत्र पिताके विपरीत अच्छे बुरे आचरण समाज में से सीखते हैं। अच्छे पिताकी बुरी सन्तति तथा बुरे पिताकी अच्छी सन्तति यह एक कदाचित्कघटना है। गुणी पिताके अविनीत अज्ञानी पुत्र पिताकी जीवननीतिसेविपरीत चलकर अपयश तथा दुःख भोगते हैं। विद्या, विनय तथा धर्मसे सम्पन्न पुत्र अपने धार्मिक पिताके आदेश तथा आदर्शका अनुसरण करते हैं।

**येनास्य पितरो याता येन याताः पितामहाः।  
येन यायात् सतां मार्गे तेन गच्छन्न रिप्यते॥**

 मनुष्य पिता–पितामह जिस भद्रमार्गसे यात्रा करके यज्ञ और सुख

पाकर गये हैं मनुष्य मानवताके विकासक उसी सन्मार्गसे चले। उसपर चलनेसे कभी दुःख नहीं भोगता।

**मज्जास्थिस्नायवः शुक्क्राद्रक्तान्त्वंड्मांसशोणिताः।**

 सन्तानके शरीर में मज्जा, अस्थि तथा स्नायु पिताके देहसे आते हैं। त्वचा, मांस तथा रक्त माताके शरीरसे आते हैं।

(सच्चा पुत्र)

**दुर्गतेः पितरौ रक्षति स पुत्रः॥३८६॥**

** पुत्र दुर्गति से मातापिताकी रक्षा करते हैं।**

 **विवरण—**पुत्रका जन्म होते ही पिता–माताके सम्मुख सन्तानपालन धर्मका उत्तरदायित्व आ खड़ा होता है। यों भी कह सकते हैं कि पुत्रका जन्म होना ही धार्मिक पिता–माताके जीवनका पवित्र धर्मबन्धन में बंध होजाता है। पुत्रजन्म होते ही पिता–माताके सम्मुख पुत्रके सामने मनुष्यताके आदर्शको मूर्तिमान करके रखनेका कर्तव्य उनके जीवन के लक्ष्यका रूप ले लेता है। पुत्रजन्म होते ही अभिभावके उच्छृंखल जीवन बितानेका मार्ग रोक देनेवाला मानवीय आदर्श शक्तिमान् बनकर माता–पिताको सत्यरक्षा नामक लोहशृंखलामें बांधकर खड़ा कर देता है और परिवारको आदर्श तपोवनका रूप दे डालता है। आर्य विचारों के अनुसार अज्ञानरूपी नरकसे त्राण करने के अर्थमें ही सन्तानको पुत्र कहा जाता है। सत्यस्वरूप ज्ञानज्योति ही मनुष्यको अज्ञानरूपी नरकसे बचाती है। अज्ञानरूपी नरकसे माता–पिताका त्राण करनेवाली सत्यस्वरूप ज्ञानज्योति स्वयं ही सन्तान पालन धर्मका रूप लेकर माता–पिताकी गोदको ज्योतिर्मय बना डालती है। जीवनके उच्च आदर्शको अपने परिवारके बालमुनिमण्डल में व्यावहारिक रूप देकर धन्य होना माता–पिता बनने के अभिलाषियोंके लिये बडे ही सौभाग्यकी बात है। यही सौभाग्य माता–पिता के पास सन्तानका रूप लेकर आता है। सन्तान के रूप में उपस्थित हुआ। यह सौभाग्य माता–पिताको कुगृहस्थीका

भारवाही मात्र न रहने देकर उन्हें आदर्श राष्ट्रसेवा दीक्षित कर देता है \।
पिता-माता बननेवालोंका धर्म है कि वे राष्ट्र में मनुष्यताकी परम्पराको जीवित रक्खे।

 पुत्रकी सार्थकता इसी में है कि भूमिष्ठ होकर माता–पिताको दुराचार, उच्छृंखल निर्मर्याद जीवन बिताने रूपी दुर्गति से रोक ले तथा उनके शारीरिक दृष्टि से असमर्थ दिनोंमें उनकी उचित सेवा करके उन्हें क्लेश, संताप तथा शोकरूपी नरकसे उबार ले।

 योग्य गुणी सत्पुत्रोंकी सेवासे वंचित रहना ही माता–पिताकी दुर्गति है। उन्हें तब ही ठंडक पडती है जब उनका पुत्र पवित्र होता है। माता–पिता सुसन्तानकी कामनासे ही संतानपालन धर्मका आचरण करें इसी में उनका तथा उन्हें पालनेवाले राष्ट्रका कल्याण है। माता–पिताका सन्तानपालन धर्म सार्थक होजाय और उनका पुत्र गुणी बन जाय यही उनका स्वर्ग है। माता–पिताका सन्तानपालन धर्म सार्थक न हो और उन्हें कुपुत्रों के मुख देखने पढे यही उनकी दुर्गति है। **"सदैव दशभिः पुत्रैर्भारं वहति गर्दभी"** गधी दस बेटोंकी माँ होती हुई भी उन्हींके रहते उन्हींके साथ बोझ ढोती ढोती मर जाती है। जैसे उसे उन दसों पुत्रों के होनेका कोई गुण नहीं लगता, इसी प्रकार अयोग्य सन्तानोंसे माता–पिताका कोई लाभ नहीं है। अपने जैसे प्राणी तो कीडेमकौडे भी उत्पन्नकर लेते हैं। अयशस्वी पुत्रोंका माता–पिता बनजाने में कोई महत्व नहीं है। अब आप देखिये माता–पिता बनने की इच्छा करना कितना बड़ा उत्तरदायित्व है। जबतक माता–पिता लोग अपने घरोंको ऋषियोंकी तपोभूमि और वैदिक विश्वविद्यालय नहीं बना लेंगे तबतक उनका दुर्गतिनिवारक संतान पाना असंभव है। देशको सुसन्तान मिलना बन्द होजाना ही आजका रोना है। जबतक देश की जनता और राज्यव्यवस्था सुसन्तानों के निर्माणका सुनिश्चित प्रबन्ध नहीं करेगी तबतक देशका दुर्गत रहना अनिवार्थ है।

**कुलं प्रख्यापयति पुत्रः॥३८७॥**

 **सुसन्तान अपनी विद्या, दान, मान, यश तथा धर्मसे अपने वंशका मुख उज्ज्वल कर देता हैं।**

**एको हि गुणवान् पुत्रो निर्गुणेन शतेन किम् ?  
चन्द्रो हंति तमांस्येको न च ज्योतिः सहस्रशः॥**

 एक गुणी पुत्र ही पर्याप्त है। सौनिर्गुण पुत्रोंसे कल्याण नहीं है। चन्द्रमा एक ही उन अंधकारोंको मिटा डालता है जो सहस्रो तारोंसे नहीं मिट पाते।

**उत्तमश्चिन्तितं कुर्यात् प्रोक्तकारी च मध्यमः।  
अधमोऽश्रद्धया कुर्यादकर्तोच्चरितं पितुः॥**

 उत्तम पुत्र वह हैं जो योग्य पिताके चिंतितमात्रको समझ जाय और करले, मध्यम वह है जो उसके कड़े हुएको करले, अधम वह है जो अश्रद्वासे करें \। जो करे ही नहीं वह पुत्र नहीं।

(सच्चा पुरुष)

(अधिक सूत्र) **येन तत्कुलं प्रख्यातं सः पुरुषः।**

 **कुल में उत्पन्न होनेवाले जिस मानवसे उसका कुल, विद्या, गुण, धर्म तथा गौरवसे जगमगा उठे वही सच्चा पुरुष है।**

** विवरण—**जिसके उत्पन्न होने से कुलको अगौरव मिले, वहपुरुष पुरुषगणनामें आने के योग्य नहीं है।

**पात्रे त्यागी, गुणे रागी, भोगी परिजनैः सह।  
शास्त्रे बोद्धा, रणे योद्धा, पुरुषः पंचलक्षणः ॥**

 पात्रको दान देनेवाला, गुणोंका प्रेमी, परिजनोंको खिलाकर खानेवाला, विद्याका पारंगत, पापके विरुद्ध संग्राम करने में प्रवीण ये पांच बातें जिसमें है वही सच्चा मानव है।

(सुपुत्रविना सुखकी असंभवता)

**नाऽनपत्यस्य स्वर्गः॥३८८॥**

** जिसका पुत्र सुपुत्र नहीं होता उसे सुख प्राप्त नहीं होता।**

**  विवरण—**सुसन्ततिहीन पुरुषको शुद्ध वंशपरम्परा चलाने या सृष्टि रक्षा में सहयोग देनेका हर्ष प्राप्त नहीं होता। अपने जैसे दो चार, दस पांच प्राणी उत्पन्न होनेका कारण बन जाना यह साधारण पुरुषको मानसिक स्थिति है। उच्च श्रेणी के उर्ध्वरेता दान्त लोग अपने शरीरसे, अपने जैसे पैदा करनेका प्रयत्न न करके लोगोंको विचारों में अपने जैसे शुद्ध, उदार, सदाचारी बनाने का प्रयत्न करते हैं और आजन्म उर्ध्वरेता रहकर समाजको सद्गुणी बनानेकी तपस्या किया करते हैं। ये लोग नैष्ठिक ब्रह्मचारी कहाते है। नैष्ठिक ब्रह्मचारी लोग अपना विद्यावंश चलाकर आर्ष सम्प्रदायको जीवित रखते हैं। सारे विद्वान् इन्हींके अपत्य हैं।

(भार्यात्वकी सफलता)

**या प्रसूते ( सा ) भार्या॥३८९॥**

 **सुसन्तानकी जननी ही पतिकी सच्ची भार्या है। सुसन्तानोत्पत्ति में ही भार्यात्वकी सफलता है।**

 विवरण—भार्या में सुपुत्र–जनकतासे ही विशेषता तथा मान्यता आती है। वह इस सृष्टिव्यवस्थाका ही अंग है। सृष्टिव्यवस्था समस्त प्राणियोंकी परम्परा चलाने के लिये जैसे पशुपक्षियों को दाम्पत्य धर्म में दीक्षित करती है वैसे ही मानवोंको भी करती है। शारीरिक दृष्टि से अपने जैसे प्राणी उत्पन्न करना पशुओं का स्वभाव तथा मानसिक दृष्टिसेउदार मानवोंको सृष्टि में आने का अवसर देना मानवका कर्तव्य है। समाजको योग्य सदस्य देना गृहस्थाश्रमका उत्तरदायित्व है। अयोग्य, पापी, दुराचारी मनुष्य उत्पन्न करना गृहस्थाश्रमका कलंक है। ऐसे नराधम पैदा करनेसे तो भार्याका वन्ध्या रहना ही अच्छा है।

**गुणिगणगणनारम्भे न पतति कठिनी ससंभ्रमाद्यस्य।  
तेनाम्बा यदि सुतिनी वद वन्ध्या कीदृशी भवति॥**(विष्णुशर्मा )

 गुणियोंकी गणना आरम्भ होनेपर जिस पुत्र के लिये ज्ञानि- समाजकी साश्चर्य, सगौरव अंगुली नहीं उठती, उस पुत्रसे भी यदि माता पुत्रवाली कहलाती हों तो बताओ वन्ध्या कैसी होती है ? सृष्टिपरम्पराकी मानवको दी हुई दाम्पत्यदीक्षा सुयोग्य सन्तानोत्पादन के लिये सुसंयत गृहस्थाश्रम बितानेसे ही सफल होती है। गर्भधारणी बन जाना मातृ मातृत्व नहीं है। किन्तु भूलोंक में अवतीर्ण सन्तानका उचित लालनपालन करके उसे वंशका मुख उज्ज्वल करनेवाला बनाना ही माता नामको सार्थक करनेवाल मातृत्व धर्म है। भयोग्य गर्भको धारण करना मातृत्वका कलंक है।

**तीर्थसमवाये पुत्रवतीमनुगच्छेत्॥३९०॥**

 पाठान्तर— **तीर्थसमवाये जीवत्पुत्रां गच्छेत्।**

 पाठान्तर— **तीर्थसमवाये पुत्रसुतामधिगच्छेत्।**

(ब्रह्मचर्यविनाशकी स्थिति)

**सतीर्थाऽभिगमनाद् ब्रह्मचर्यं नश्यति॥३९१॥**

 **एक गुरूसे पढनेवाले विद्यार्थी विद्यार्थिनीका निकट संपर्क ब्रह्मचर्यका विनाशक है।**

 **विवरण—' सतीर्थ्यास्त्वेकगुरवः '** एक गुरूसे विद्याध्ययन करनेवाले परस्परमें सतीर्थ्य कहते हैं। सतीर्थ्य लोग एक गुरुकी सन्तान है। **' वंशो द्विधा विद्यया जन्मना च '** वंश या कुल विद्यावंश तथा जन्मवंश के भेदसे दो प्रकारका होता है। एक गुरूसेविद्याध्ययन करनेवाले बालक बालिकाओंका परस्पर भ्राता–भागिनीका संबंध होता है। सतीर्थ्य लोग गुरुवंशकी सहोदर सन्तति होते हैं। इनका संबन्ध जन्मज सहोदर सहोदराके संबन्ध से न्यून पवित्र नहीं होता। ये परस्पर गुरुभाई या गुरुभगिनी कहाते हैं।

विद्यावंशके भाई बहनोंके इस पवित्र संबंधको सुरक्षित रखना ही स्वाभाविक तथा सुरक्ष्य मानना चाहिये, जितना कि सहोदर सहोदराका संबन्ध स्वभावसे सुरक्षित रहता और माना जाता है। यदि किन्हीं सतीर्थ्य विद्यार्थी विद्यार्थिनियोंके इस संबंध के कलुषित होने की संभावना हो तो इस प्रवृत्तिका पूर्ण दमन करनेकी आवश्यकता है। यह सूत्र सतीर्थ्योंको कालुष्यशंका से अतीत रखनेवाली सावधानवाणीके ही रूपमें कहा जा रहा है। यह सूत्र कहना चाहता है कि शिक्षाग्रहणके नामपर सतीर्थ्यविद्यार्थी विद्यार्थिनियोंका निकट निवास विपत्से रहित नहीं है।

**घृतकुम्भसमा नारी तप्ताङ्गारसमः पुमान्।  
तस्मादग्निञ्च कुम्भञ्च नैकत्र स्थापयेद् बुधः॥**

 नारी घृतकुम्भके तथा पुरुष तप्ताङ्गारके समान होता है। इसलिये बुद्धिमान् शिक्षाप्रबन्धक स्त्रीपुरुष विद्यार्थियोंका एकत्रावस्थान न होने दें। विद्यार्थी विद्यार्थिनियोंको सहशिक्षा तब ही समर्थनीय हो सकती है जब उनकी विद्या उनके मन में भ्राताभगिनोके पवित्र संबंधको सुदृढ बनाये रखने के लिये नैतिक उच्चादर्शको समुज्ज्वल रख सकें। विद्यार्थी विद्यार्थिनियों दोनोंपर गुरुओंका यह शासन रहना चाहिये कि वे विद्याग्रहणके अतिरिक्त अन्य किसी (उच्छृंखल) भावनाको मनमें स्थान न दें और उन्हें अनिष्टकारी संबंधसे बचाये रखने में शिथिलता या प्रमाद न करें। विद्यास्थान विद्याका ही प्रभावक्षेत्र रहना चाहिये। विद्यास्थानों में विद्यावधिर्भूत उच्छृंखल कल्पनाओंको प्रवेशाधिकार नहीं मिलना चाहिये। राष्ट्रको अपनी शिक्षाशालाओंको अनैतिकतासे कलुषित नहीं होने देना चाहिये।

  इस सूत्र में अभिगमन शब्द द्वारा पुरुष विद्यार्थियोंके निकट सम्बन्ध होजानेके आशंकाजनक परिणामपर प्रतिबन्ध लगाया जा रहा है। इस सूत्र में अभिगमनके परिणामको ही ब्रह्मचर्य विनाशक बताया जा रहा है। जो निकट संपर्क या जिस निकट संपर्कका परिणाम अनिष्टकारक है उस निकट संपर्कसेआत्मरक्षा करने रूपी उपदेश के अभिप्रायको ध्यान में रखकर

अभिगमनका वह अर्थ लगाना भ्रान्तिमूलक होगा जो कि अनिष्ट परिणामका ही नामान्तर है। इसपर प्रश्न होता है कि जिस आशंका के निकट संबन्ध अनिष्ट कर बताया जा रहा है उस निकट संपर्कका स्वरूप क्या है ? पतनसंभावना से बचाये रखनेवाला शारीरिक, प्रार्थक्य या दूरता किस सीमातक संरक्षणीय है इस बातका निर्णय कौन करे ? उत्तर यही है कि जो विद्यार्थी विद्यार्थिनी पवित्रताको सुरक्षित रखने के आदर्शको पालना अपना कर्तव्य समझें वे ही स्वयं इसके निर्णायक होनेके योग्य हैं। उन्हींको इसका निर्णय करना चाहिये।

 जब गुरुलोग उन्हें सावधानताके उपदेश दें तब वे उनके सामने केवल पवित्रताकी महिमाका बखान करें। उनके समक्ष पवित्रताकी महिमाकेकीर्तनके अतिरिक्त उनके सहावस्थानकी सीमायें न बतायें। इसलिये न बतायें कि सीमा बताना या न बताना कोई अर्थ नहीं रखता। वह सब बेकार जाता है। बात यह है कि पतनकी सम्भावना शारीरिक पार्थक्यपर निर्भर नहीं है। इसलिये नहीं है कि पतनका स्थान तो मन ही है। इस सूक्ष्म विवेचन के आधार पर इस सूत्रने सतीर्थ्य नरनारियोंके सम्बन्धमें जो शंका प्रकट की है इसका वास्तव प्रतिकार सहशिक्षाको रोक देना ही है। सूत्रकार प्रकारान्तरसे कहना चाहते हैं कि सहशिक्षा नहीं होनी चाहिये। जो क्षेत्र शंकासे व्याप्त है, मनुष्य उसमें प्रवेश ही क्यों करें ? शंकाक्षेत्र में प्रवेश करना अनिवार्य कर्तव्य नहीं हुआ करता \। शंका के क्षेत्रका वर्जन ही आत्मरक्षाका एकमात्र उपाय होता है। जिस क्षेत्रमें पतनकी सम्भावना होती है, आत्मरक्षार्थीके लिये उस क्षेत्रका वरण करना कदापि वांछनीय नहीं होता। ऐसे क्षेत्रका तो परित्याग ही आदर्शके अनुकूल होता है।

  इस सूत्र में आपात दृष्टि से कुछ सीमातक सहशिक्षाका समर्थन किया गया प्रतीत होता है परन्तु उसके भयावह परिणामोंकी ओर संकेत करके सहशिक्षाका खण्डन कर डाला गया है। विद्यार्जन ही विद्यार्थी–विद्यार्थिनियोंका ध्येय है, पारस्परिक सान्निध्य नहीं। जब कि विद्यार्जनके लिए

सहशिक्षा अनिवार्य रूपमें कदापि स्वीकरणीय नहीं है तब सहशिक्षा स्वयमेव परित्याज्य सिद्ध होजाती है। सूत्र में इसी सिद्धान्तका स्पष्ट समर्थन है \।

 पाठान्तर—**न सतीर्थाभिगमनाद् ब्रह्मचर्यं नश्यति।**

**न परक्षेत्रे बीजं निक्षिपेत्॥३९२॥**

 यह पाठ अपपाठ है।

(पत्नीत्वका सदुपयोग)

**पुत्रार्था हि स्त्रियः॥३९३॥**

** पत्नियें भोगार्थ न होकर सत्पुत्रोत्पादनार्थ हैं।**

 **विवरण—**स्त्रियें धर्मपूर्वक सत्पुत्र उत्पन्न करके समाजको गुणी, स्वस्थ, विद्वान्, सदाचारी और बलवान् सदस्य देकर पितृऋण उतारने या कर्तव्यबुद्धिसे सृष्टि परम्पराकी रक्षा में धार्मिक सहयोग देनेके लिये हैं। पत्नीसंग्रहका एकमात्र लक्ष्य समाजको धार्मिक प्रवृत्तिकी सन्तान देना है। समाजने योग्य सदस्य पाने के लिये एकनिए दाम्पत्यकी व्यवस्था की है। समाजको धार्मिक प्रवृत्तिको सन्तान देनेके लिये पति–पत्नीका भोगाकर्षणसे संबद्ध न होकर यज्ञक्रिया अर्थात् विवाहको धार्मिक कर्तव्य समझ कर परस्पर संबद्ध होना आवश्यक है। समाज सद्गुणी सदस्य पाने के लिये चाहता है कि पति-पत्नीका सम्मिलन **"प्रजायगृहमेधिनाम्"** केवल योग्य सन्तानोत्पति रूपी लक्ष्यको पूरा करनेके लिये हौऔर वह भोगार्थ न होकर अपने उपर धार्मिक कर्तव्यका रूप लेकर रहे।

**स्वदासीप्ररिग्रहां हि स्वदासभावः॥३९४॥**

 **अपनी दासीको भोग्या बनाकर ग्रहण करना उसीका दास बनकर पतित होजाना है।**

 विवरण—जीविकार्जनके लिये अपने सम्पर्कमें आनेवाली दासीपर कुदृष्टि डालना और उसे भोगपात्र बनाना स्वयं भी उसीका दास बन जाना है।

( विनाशका पूर्वचिन्ह )

**उपस्थितविनाशः पथ्यवाक्यं न शृणोति ॥ ३९५ ॥**

** अवश्यंभावी विनाशवाला हितैषियोंके पथ्य वाक्य नहीं सुना करता।**

**दीपनिर्वाणगन्धं च सुहृद्वाक्यमरुन्धतीम्।  
न जिघ्रन्ति न शृ॒ण्वन्ति न पश्यन्ति गतायुषः॥**

 नष्ट होनेको प्रस्तुत लोगोंको दीपक बुझनेको गंध नहीं आती, हितैषियोंके उपदेश सुनाई नहीं देते और अरुन्धती नहीं दीखती। **"विनाशकाले विपरीतबुद्धिः।"** बुरे दिन आनेपर मनुष्य की बुद्धि विपरीतग्राहिणी होजाती है। विपत्तिके दिनों बडोंबडोंकी बुद्धियां भ्रष्ट होजाती हैं।

 बुद्धिमान् वही है जो सर्वावस्थामें ज्ञानवृद्ध, वयोवृद्ध द्वितैषियोंके साथ सम्मिलित रहकर उन्हीं की सुबुद्धिसे परिचालित होकर उन्हींकी अभिज्ञता और उन्हींके ज्ञानालोकसे अपना कर्तव्यमार्ग देखता रहता है। कर्तव्य भ्रष्ट न रहनेको यही कुंजी है कि मनुष्य कर्तव्याकर्तव्यनिर्णय के संकटपर बुद्धिमान् लोगोंसे परामर्श लेकर अभ्रान्त बना रहे।

( सुखदुःख जीवनकी अनिवार्य स्थिति )

**नास्ति देहिनां सुखदुःखाभावः ॥३९६ ॥**

** देहधारियोंको भौतिक सुखदुःख मिलना कभी बंद नहीं हो सकता।**

 **विवरण—**मनुष्यको उचित है कि वह संसारी सुखदुःख दोनोंको संसारकी अनिवार्य घटना मानकर इनसे विचलित न होकर ( अर्थात् कभी सुखी कभी दुःखी न होकर ) अप्रभावित रहे और इनके विषय में अपना दृष्टिकोण बदलकर अपनी बुद्धिको स्थिर रक्खे। वह सुखमें उल्लसित होना तथा दुःखसे पराभूत या अवसन्न होना त्याग दे। वह जाने कि यह तो होना ही है। बुद्धिमान् मनुष्य ऐसा दृष्टिकोण बनाकर संसार में विजेताकी

स्थिति लेकर रहने लगता है। वह सुखदुःख किसीका भी दीनदास नहीं रहता। सुखदुःखातीत साम्यावस्था में रहना ही सच्चे सुखी बननेका एकमात्र मार्ग हैं। भौतिक सुख न भी मिल सके तब भी सुखी रहने लगना तथा भौतिक दुःख मिलने लगे तब भी अपने सामर्थ्याधीन कर्तव्य में अटल रहकर दुःख न मानना सच्चा सुख पाना है। जिस विचारशील मानवके पास सुखेच्छा और दुःखभीति न रही हो, वही सच्चा सुखी है। सुखदुःखातीत समताकी भावना ही शक्तिकी जननी है।

**अचिन्तितानि दुःखानि यथैवायान्ति देहिनाम्।  
सुखान्यपि तथा मन्ये दैवमत्रातिरिच्यते॥**

 मनुष्य यह जाने कि जैसे अतर्कित दुःख देहधारियोंके पास जंगल में अकस्मात आखडे होनेवाले भेडियोंके समान मनुष्य के पास आाखडे होते हैं इसी प्रकार सुख भी मनुष्यके पास जंगल में अकस्मात मिल जानेवाले कुछ कालके यात्री सुन्दर मृगोंके समान आखडे होते हैं। इस घटनाचक्र में दैवकी वह अचितन्य गुप्तउदार इच्छा काम करती रहती है जिसकी ओर मूढ मानवका ध्यान ही नहीं जाता। सुखदुःख दोनों मनुष्यके सामने क्रम क्रमसे लाये और हटाये जाकर उसे यह सुझाव देना चाहते हैं कि "यदि तुम्हें सच्चा सुख पाना हो तो अपनी संसारयात्रा में हम कुछ कालके यात्रियोंके बंधन में मत आओ तभी सुखी रह सकोगे। "

(सुखदुःख स्वोत्पादित)

**मातरमिव वत्साः सुखदुःखानि कर्तारमेवानुगच्छन्ति॥३९७॥**

** सुखदुःख माता के पीछे पीछे घूमनेवाले वत्सोंके समान कर्मरत व्यक्तिका अनुसरण किया करते हैं।**

 **विवरण—**जैसे माता वत्सकी जननी है, इसी प्रकार मनुष्योंके कर्म भी सुखदुःख कहलानेवाले भौतिक सुफल कुफलोंके उत्पादक होते हैं। जहां कहीं कर्म होता है वहीं भौतिक सुफल कुफलोंके बन्धन में फंसानेवाली

अज्ञानता तथा फंसनेकी सम्भावना भी रहती है। यही कर्मबन्धन है। इस कर्मबन्धनसे अतीत नित्य सुखी बने रहना ही सच्चा ज्ञान है।

 कर्ममात्रका भौतिक, अनुकूल या प्रतिकूल फल अवश्यंभावी होता है। मनुष्य भौतिक अनुकूल, प्रतिकूल, फलोंको ही सुखदुःख नाम देने की भ्रान्ति कर बैठता है। कर्मफलोंको सुखदुःख कहने लगना या मानने लगना तो प्रतारित होना है। कर्मफलसे मनपर पडनेवाले अनिवार्य प्रभाव ही वास्तवमेंसुखदुःख हैं। सुखदुःख समझे हुये कर्मफलोंकी प्रतारणामेंफंस जाना अज्ञान है। कर्मफल अवश्यम्भावी परिवर्तनशील अस्थिर अवस्थायें हैं। इन अवश्यंभावी परिवर्तनशील अस्थिर अवस्थाओंको ज्ञानसे पराभूत करके स्थिर बनकर रहना ही दुःखहीन अखण्ड विजयोल्लास या नित्य सुख है।

 सुख या दुःख माताके पीछे नियमसे लगे फिरनेवाले बालकोंके समान स्वभावसे कर्ताके पीछेनियतसे लगे फिरते हैं। सुखदुःख पुण्यपापके परिणामके प्रतीक्षककी भ्रान्तिसे ही उत्पन्न होते हैं। अध्यात्मरामायण के अनुसार—

**सुखस्य दुःखस्य न कोऽपि दाता परो ददातीति कुबुद्धिरेषा।**

 सुखदुःख कोई दुसरा देता है यह मनुष्यकी कुबुद्धि है। मनुष्यकी बुरी भली कल्पना ही उसे सुखदुःख देनेवाली है। जो बुरी भावना करता है, वह पापजन्य अशान्तिरूपा मानसदुःख पानेसे अपनेको बचा ही नहीं सकता। जो सुभावनारूपी पुण्यकारी होता है वह पुण्यजन्य शान्तिनामक मानससुखसे कभी वंचित रहही नहीं सकता। जो करता है वही भोगता है। बुरी भावना ही बुरा कर्म और शुभ भावना ही शुभ कर्म है। कर्म स्वयं न तो बुरा होता है और न भला। कर्ममें दीखनेवाली बुराई भलाई भावनाकी ही बुराई भलाई होती है। कर्ममें बुराई कर्मप्रेरक भावनाओंका उधार होता है। भावना शुद्ध होनेपर अपराध समझे हुए कर्म भी निर्दोषमाने जाते हैं। भावना अशुद्ध होनेपर किये हुए भले काम भी पापपक्ष में ही गिने जाते हैं। जैसे चोरी करने या दूसरोंको ठगने के लिये ओढा हुआ

रामनामी दुपट्टा भी चोरी और ठगर्हृका ही साधन माना जाता है इसीप्रकार भावना शुद्ध न होनेपर शुभकर्म भी बुरी भावनाका ही अंग बन जाता है।

 यह संसारचक्र, रागद्वेष, पुण्यपाप तथा सुखदुःख नामके ६ अरोंसे चलता है। मानवजीवन में इनमें से किसी न किसी पक्षका निर्बल, सबल होते रहना अनिवार्य है। जो दुःखसे बचना चाहें वे मानसपाप करना त्याग दें। जो सुखी होना चाहें वे मानस पुण्यानुष्ठान करें अर्थात् सद्भावना से जीवनयापन करें। मनुष्य स्वाधीन मानस सुखदुःखको न समझ कर उन्हें हटानेका प्रयत्न न करके सारीआयु उन पराधीन भौतिक सुखदुःखोंसे झगडनेमें ही व्यर्थ खोदेतेहैं जिनपर उनका कोई वश नहीं चलता \। मानवके भौतिक अस्तित्व पर अंतिम विजय भौतिक दुःखोंकी ही होती। रोग, शोक, चोट और मृत्यु ही शरीरके अन्तिम स्वामी सिद्ध होते हैं। जिन मानस सुखदुःखपर मनुष्यका वश चल सकता है, जहाँ वह पूरा दुःखविजयी बन सकता है, वहां अपने उस मानसक्षेत्रपर अपना वशीकार न करके मनुष्य अपनी ही भूलसे दुःखका पात्र बना रहता है।

 मनुष्य भौतिक जगत्पर अधिकारहीन है, जब कि वह अपने मानससंसारका एकच्छत्र समाट्है। यह कितने बडे दुःखकी बात है जहां उसे सम्राटकी स्थिति लेकर रहना चाहिये वहां तो वह अपने अज्ञान से भिखमंगेकी दीन हीन स्थिति लेकर रहता है और जहां (प्राकृतिक क्षेत्र ) वह स्वभावसे अधिकारहीन है वहां वह अपना अधिकार स्थापित करने की धुन में अपनी आयुष्यका अमूल्य थोडासा समय व्यर्थ खोकर यहांसेरीते हाथ चला जाता है। ओ मानव ! तू सुखदुःखके स्वाधीनक्षेत्रपर ही सुखदुःख पर विजय पानेका प्रयत्न कर, अनधिकार क्षेत्रपर ठोकर मत मार और उसे उपेक्षापक्षमें डालकर सुखी बन

( साधुका उपकारकके प्रति आत्मविक्रय )

**तिलमात्रमप्युपकारं शैलपात्रं मन्यते साधुः॥३९८॥**

** साधुवृत्तिके लोग छोटेसे उपकारको भी महोपकार मानकर चिरकृतज्ञ बने रहते हैं।**

  **विवरण—**वे साधुलोग तिलमात्र उपकारके बदले में उपकारकके हाथ में आत्मविक्रय कर देते हैं। इसके विपरीत असाधुलोग हिमालय के बराबर उपकारको सरसोंके बराबर भी माननेको उद्यत नहीं होते। मर्यादापुरुषोत्तम रामचन्द्र ने लंका विजयके पश्चात् अयोध्या आकर लंका विजय के प्रमुख सहायक परमउपकारक श्री हनुमान के प्रति अपनी कृतज्ञता प्रकट करते हुए कैसा सुन्दर कहा है—

**मय्येव जीर्णतां यातु यत्वयोपकृतं हरे।  
नरः प्रत्युपकारार्थी विपत्तिमभिकांक्षति ॥**

 "प्रिय मारुति, तुमने इस विजयमें मेरा जो उपकार किया है, मैं तुम्हें उसका कोई बदला देना नहीं चाहता। मैं चाहता हूं कि तुम्हारा उपकार मुझमें ही जीर्ण होजाय और जीवनभर कृतज्ञताके भार के रूप में मेरे सिर पर खड़ा रहे \।
मैं तुम्हें तुम्हारे उपकारका बदला इसलिये देना नहीं चाहता कि प्रत्युपकार विपत्तियों में ही संभव होता है। उपकारकका प्रत्युपकार करना चाहनेवाले लोग चाहते हैं कि मित्रपर विपत्ति आये तो हम भी बदले में उसका उपकार करके दिखायें। मैं तुमपर ऐसी कोई विपत्ति आनेकी प्रतीक्षा नहीं करना चाहता कि जिसमें मुझे तुम्हारे विपद्दारणका सहायक बनना पडे। ईश्वर न करे कि तुमपर कोई विपत्ति आये।"

 प्रश्न होता है कि साधु तिलमात्र उपकारको शैल समान क्यों देखता है ? बात यह है कि साधुकी दृष्टि में उपकारका भौतिक आकार या परिमाण विवेच्य नहीं होता। किन्तु उपकारकका विशाल हृदय हो उसे आत्मसमर्पण के लिये विवश करडालता है। साधु पुरुष उपकारीके साथ अपने उपकृत हृदयकी एकताका माधुर्य चखकर कृतकृत्य होजाता है। इसके विपरीत असाधुका कुटिल संकीर्ण हृदय अपनी परस्वापहारिणी लोलुप बुभुक्षाको परितृप्त करनेके लिये दूसरेके हिमालय तुल्य उपकारको भी अपनी लोभाग्निमें भस्मीभूत करके भूखाका भूखा ही रहजाता है। वह अपनी दुष्पूर कामाग्निसे प्रतारित होकर दूसरोंके उपकारोंको क्षणमात्र में भूलकर अकृतज्ञ बुभुक्षु बना रहजाता है।  
पाठान्तर— **..........मन्यन्ते साधवः।**

(अपात्रका उपकार अकर्तव्य)

**उपकारोऽनार्येष्वकर्तव्यः॥३९९॥**

 उपकार अकृतज्ञअपात्र के साथ करनेकी वस्तु नहीं है।

 **विवरण—**परसुखलोभी ही अनार्य कहते हैं। अनार्य लोग उपकर्ताको भी डंक मारनेवाले बिच्छूके समान स्वभावसे सबके ही द्वेषी होते हैं। इनसे परिचय बढाना इनके दुष्ट स्वभावका आखेट बनना तथा उन्हें बढ़ावा देना होता है। किससे कैसा व्यवहार करना ? यह मनुष्य के सीखनेकी एक महत्वपूर्ण नित्यव्यवहार्य कला है। कौन मनुष्य किस योग्यता और अधिकारका है ? यह बिना जाने किया व्यवहार अपने ही लिये घातक होजाता है। मनुष्यको पुरुषपरीक्षा होनी चाहिये। नहीं तो संसार में वह पदे पदे ठगा जायगा।

 अनार्य लोगोंके साथ तो उपेक्षाका बर्ताव करना चाहिये और इनसे उपेक्षाका हीसंबन्ध भी रखना चाहिये। सज्जनोंसे मैत्री, उन्हींका उपकार, सुपात्र दोनोंपर दया, सुपात्र सुखियको देखकर मुदिता तथा पापियोंका विरोध ही श्रेष्ठ नीति है। इसी नीतिसे आती रक्षा होती है। अनार्योंके साथ उपकारकर्ताका संबन्ध स्थापित करनेका परिणाम दुःख ही होता है। राज्यसंस्था में अनार्यकोन जाने देनेके लिये राष्ट्रको आर्यभावापन्न होना चाहिये। यदि राज्यसंस्थाका निर्माण करनेका अधिकार रखनेवाला राष्ट्र असावधान होगा तो राष्ट्रको लूटकर अपना व्यक्तिगत धनभंडार बढ़ाने के इच्छुक अनार्य लोग, राज्यसंस्था में घुसकर अपनी भोगेश्वर्येच्छाकी पूर्तिके लिये राष्ट्र के साथ अवश्य ही विश्वासघात करेंगे। राष्ट्रका हिताहित समझने वाले राष्ट्र के सत्पुरुषोंको विश्वास्य, अविश्वास्य, कृतघ्न, कृतज्ञको पूरी पहचान होनी चाहिये। वे इस काम के लिये पहले परीक्षण के रूप में दूसरोंका गर्हित हानिकी संभावना रहित विश्वास तथा उपकार करके ही कृतज्ञों तथा विश्वासपात्रों को पहचान कर अपना सकते तथा विश्वासघातियों और कृतघ्नों से बच सकते हैं। आर्य तथा अनार्यकी पहचान व्यवहार विनिमयमें ही

होनी संभव है। आर्य या अनार्योंकी कोई शारीरिक टकसाल नहीं है जैसा कि कुछ आधुनिक भ्रान्त लेखकका मन्तव्य है।

 पाठान्तर—**उपकारो नास्तिकानादरेषु कर्तव्यः।**

 यह पाठ महत्वहीन है।

(अनार्यकी अकृतज्ञताका कारण)

**प्रत्युपकारभयादनार्यःशत्रुर्भवति॥४००॥**

 **कलुषित हृदय अकृतज्ञ व्यक्ति किसीसे उपकृत होनेपर उसका प्रत्युपकार न करनेकी दुरभिसंधिसे उसका शत्रु होजाता है।**

 **विवरण—**अकृतज्ञ अनार्य पुरुष दूसरे भद्र पुरुषोंसे उपकृत होनेपर, प्रत्युपकार करना पडनेके डरसे वैसा प्रसंग आनेसे पहले ही उनका शत्रु बनकर कृतज्ञताके मानवोचित बन्धनको तोड फेंकने में ही अपनी चतुराई समझा करता है।

 उपकर्ताकीविपत्तिको दूर करना या उसके किसी काममें सहायक बनना प्रत्युपचार कहता है। अनार्यकी स्थिति दूध पिलानेवालोंको भी काटनेवाले सांपोंकी–सी होती है। वह अपने स्वभावसे किसीका प्रत्युपकार न करनेके लिये विवश होता है।

 संसारका यह प्रायः अनुभव है कि सत्पुरुषोंके शत्रु साधारणतया वे ही होते हैं जो कभी न कभी उनकी उदारतासे उपकृत होचुके होते हैं। कुछ लोगोंका यह भी कटु अनुभव है कि उपकार करना शत्रु उत्पन्न कर लेना होजाता है। इस अनुभव के आधार पर यह धारणा बनचुकी है कि उप कारक लोगोंको उपकारके बदले में शत्रुता ही मिला करती है। फिर भी सत्पुरुष शत्रुभय से अपना स्वभाव नहीं त्याग देते। वे अपने स्वाभावानुसार सबसे सज्जनताका बर्ताव करके ही मनुष्यको अमुक मित्र है और अमुक शत्रु इस रूप में पहचानकर मित्रको अपनाते और शत्रुको त्याग देते हैं।

अकृतज्ञ अनार्योंके हाथों हानि उठानेके पश्चात् ही अकृतज्ञ लोगों से सावधान रहनेका अवसर आता है। पात्र अपात्रके तात्कालिक विचारके द्वारा योग्य पात्रका उपकार करके ही मित्रलाभ होना सम्भव है। सर्वाङ्गीण परीक्षा किये बिना किसीको मित्र रूप में अपनाना या शत्रुबुद्धिसे त्यागना सम्भव नहीं है। आर्यत्व या अनार्यत्व किन्हीं व्यक्तियोंके अवयवों, कुलोंया वंशोंमे सीमित नहीं है। मनुष्यकी मानसिक स्थिति में ही आर्य या अनार्यकी पहचान है। व्यवहारसे ही आर्य अनार्य पहचाने जासकते हैं, लम्बी नासिका, विशाल कलाट, गौर वर्ण या हड्डियोंकी बनावटसे नहीं। इस सूत्रका यह अभिप्राय नहीं है कि किसी मनुष्यको जन्मके कारण अनार्य तथा अकृतज्ञ समझकर त्याग दिया जाय \।
किन्तु अनुभवके आधार पर ही आर्य अनार्य की पहचान करके त्याज्य ग्राह्यका निर्णय किया जाय।

( उपकारकके प्रति साधुकीकर्तव्यशीलता )

**स्वल्पमप्युपकारकृते प्रत्युपकारं कर्तुमार्यो न स्वपिति॥४०१॥**

 **सत्पुरुष जबतक उपकारीका प्रत्युपकार करनेका अपना मानवोचित कर्तव्य पूरा नहीं कर लेता तबतक क्षणमात्र भी निश्चिन्त नहीं बैठता।**

** विवरण—**आर्थिक, शारीरिक, वाचिक तथा मानसभेदसे उपकार चार प्रकारका होता है। मनुष्य धन देकर, किसी विपदग्रस्त के लिये किसी प्रकारका परिश्रम करके, हितकारी मंत्रणा या हितकारी वाचिक सहायता देकर, अथवा उपकार्यको हितकामनासे किसीके कल्याणसें सहायक हो सकता है।

(देवापमान अकर्तव्य)

**न कदापि देवताऽवमन्तका॥४०२॥**

** देवबुद्धिसे पूजे जानेवाले स्थान, प्रतिमा, चित्रादि वस्तु या**

**देवचरित्रवाले श्रेष्ठ व्यक्तियोंका प्रमाद या आलस्यसे कभी भी अपमान न करना चाहिये।**

 **विवरण—**प्रमाद या आलस्यसे देव, द्विज, गुरु, प्राज्ञ आदि उच्च श्रेणीकी विभूतियोंका अपमान नहीं करना चाहिये। इससे उनके श्रद्धालुओंका शत्रु बनना पड़ता है और अपनी विचारशीलता, शिष्टाचार तथा मनुष्यताका अपमान होता है।

 पाठान्तर— **न कदाचिद्देवकृतान्यवमन्तव्यानि।**

 देव, गुरु या राजाके कार्यों की अवहेलना न करनी चाहिये।

(घटनास्थल के प्रलक्ष दर्शनका महत्व)

**न चक्षुषः समं ज्योतिरस्ति॥४०३॥**

** चक्षु संसारकी सबसे महत्वपूर्ण ज्योति है।**

** विवरण—**चक्षुके बिना यह जगत् ज्योतिर्हीनहोजाता है। चक्षुके समान कोई ज्योति नहीं है। वस्तुदर्शन में चक्षु जैसी महत्वयुक्त दूसरी कोई ज्योति नहीं है। चक्षु ही समस्त ज्योतियोंका उपयोग करनेवाली ज्योति है। उसके बिना समस्त ज्योति अनुपयोगी होजाती हैं। चक्षुके बिना अनन्तकोटि सूर्य भी मनुष्यको एक तिनका तक नहीं दिखा सकते। उसके बिना उनका मूल्य खद्योतके बराबर भी नहीं रहता। इसलिये मनुष्य चक्षुरक्षामें विशेष ध्यान रक्खें।

 चक्षुका विषयों के साथ अतियोग, अयोग या मिथ्यायोग होने से उसमें रोग उत्पन्न होकर उसके नष्ट होनेका प्रसंग होजाता है। इसलिये मनुष्य चक्षुके सदाचार के साथ साथ समस्त सदाचारोंका पालन करें तो उससे आरोग्य तथा इन्द्रियविजय दोनों ही प्राप्त होते हैं।

 मातापिताके शारीरिक दोष, उदररोग तथा अन्य संक्रामक रोगादि दोषोंसे अन्धता पैदा होती है। कर्ताव्याकर्तव्यका निर्णय करने में परिस्थि-

तिका प्रत्यक्ष ज्ञान होना अनिवार्य रूप से आवश्यक है। मनुष्य चक्षुसे मार्ग देखकर ही स्थूल देहको गन्तव्यस्थान में ले जाता और अगन्तव्यस्थान से बचालाता है। मनुष्य चक्षुसे देखकर ही ग्राह्यको ग्रहण करतातथा त्याज्यको त्यागता है। प्रत्यक्ष अनुभूति ही मानवजीवनको सुमार्गपर चलाने की अव्यर्थ कला है। चक्षु, कर्ण, नासिका, जिह्वातथा त्वगिन्द्रियों की स्वस्थ क्षेत्रकी अनुभूति ही उनकी जीवितावस्था या उनकी चक्षुष्मती स्थिति है। मनुष्य किसी भी कर्तव्यको देश, काल, पात्रका प्रत्यक्ष ज्ञान प्राप्त किये बिना अभ्रान्त रीतिसे सुसम्पन्न नहीं कर सकता। सूत्र चक्षुको मिषबनाकर यह कहना चाहता है कि किसी भी व्यक्ति के साथ व्यवहार या किसी भी कर्तव्यमें हस्तक्षेप तबतक न किया जाय जबतक मनुष्य अपने ज्ञाननेत्र से उस व्यक्ति या उस कर्तव्यकी अभ्रान्तताके संबंधमें निःसन्दिग्ध न होजाय। क्योंकि दर्शनशक्ति संपूर्ण इन्द्रियोंमें सूक्ष्म रूप में विद्यमान रहती है इसीलिये इस सूत्रमें चक्षुको ही निमित्त बनाकर यह निर्देश किया है कि प्रत्यक्ष प्रमाणके बिना सत्यासत्यका निर्णय नहीं होसकता। मनुष्य यह जाने कि मानवका जीवन एक विशाल संग्रामभूमि है। मनुष्य अपने जीवनसंग्राम में अपने ज्ञाननेत्रको मार्गदर्शक के रूप में आगे करके जीवनसंग्राम में पदार्पण करे।

**चक्षुर्हि शरीरिणां नेता॥४०४॥**

** ज्ञाननेत्र ही मनुष्यको विपथसे निवृत्त करनेवाला एकमात्र ज्योतिर्मय पथदर्शक है।**

** विचरण—**चक्षु ही देहधारियोंका नेता है। इसीसे उसका नाम नेत्र है। सूक्ष्म स्नायुओंसे प्रवाहित, अक्षिगोलकके भीतर कृष्णतारेके अग्रभागमें रूपग्रहण करनेवाले तेजवाली इन्द्रिय चक्षु है।

**अपचक्षुषःकिं शरीरेण॥४०५॥**

** नेत्रहीन शरीरसे संसारयात्रा क्लेशप्रद होजाती है।**

 **विवरण—**जैसे अंधेका देहनिरुपयोगी हो जाता है इसी प्रकार अज्ञानान्धका जीवन लक्ष्यभ्रष्टतारूपी विनाश पाजाता है। नेत्रहीन मानव सारथिहीन रथकेतुल्य अकार्यकारी होजाता है।

(सार्वजनिक जलोंके प्रति कर्तव्य)

**नाप्सु मूत्रं कुर्यात्॥४०६॥**

** जलमेंमूत्र न करें।**

** विवरण—**जलसें मूत्रत्यागसे वह दुष्ट, विषाक्त और अग्राह्य होजाता है। उसे पीनेसे रोगोत्पत्ति तथा स्वास्थ्यनाश होता है। जल सार्वजनिक संपत्ति है। कब किसे उसे पीना पडेगा इसका कोई नियम नहीं है। प्रत्येक मनुष्यपर सार्वजनिक स्वास्थ्यका जो उत्तरदायित्व है उसकी दृष्टि से उसे जलमें मूत्रत्याग न करना चाहिये।

**न सूत्रं पथि कुर्वीत, न भस्मनि, न गोव्रजे,  
न फालकृष्टे, न जले, न चित्यां, न च पर्वते।  
न जीर्णदेवायतने, न वल्मीकेकदाचन॥ ( मनु )**

 मार्ग, भस्म, गोष्ठ, जुतीभूमि, जल, चिता, पर्वत, जीर्ण देवस्थान तथा वल्मीकमें कभी मूत्र न करे। इसीप्रकार देवालय, परिषद्, वासगृह, तीर्थस्थान, विचारसभा, विद्याशाला आदि स्थानों में भी मूत्रत्याग न करे। मूत्रके लिये नियत या उपेक्षित स्थान में मूत्रत्याग करे। परन्तु ध्यान रहे कि मूत्रके वेगको धारण करना भी रोगकारक है। खडा होकर जल पीने या मूत्रत्याग करनेले अण्डवृद्धिका रोग उत्पन्न होता है। पेय तथा स्नातव्य जलको दूषित करने की प्रवृत्ति अपने जीवनको निर्मलता त्यागकर उसे मलिन बना लेनेकी कुप्रवृत्तिका द्योतक है। बाह्य स्वच्छताका अभाव मानसिक मलिनताका द्योतक होता है। मानसिक मलिनता दूर करनेपर बाह्य स्वच्छताकी रक्षा करना स्वभाव बनजाता है। बाह्य अस्वच्छता साक्षी देती है कि इस अस्वच्छ ब्याक्तकीमलिनता इसके मन में समा चुकी है। बाह्य सदाचारीकी लोकदृष्टि से बचकर पाप करनेकी प्रवृति भी मनकी मलिनता ही है। मनकी शुद्धताका प्रचार ही सूत्रका उद्देश्य है। समाजके जीवनाधार जलाशयको मलमूत्र, ष्ठीवन, गण्डूष नदिले कलुषित करनेकी विवेकहीनता अवसर मिलनेपर समाजको भी कलुषित किये बिना नहीं मानती।

(नग्नता असामाजिक स्थिति)

**न नग्नो जलं प्रविशेत्॥४०७॥**

** नग्न होकर जलमें न घुसे।**

** विवरण—** नग्नता दृष्टि कालुष्यकारी प्रवृत्ति है। नग्न होकर जलमें घुसने तथा जलसे निकल कर वस्त्र धारण करनेतक रहनेवाली नग्नता शिष्टाचार विरुद्ध है। नग्न होकर जलप्रवेशसे सुकोमल मूत्रस्थानपर जल जीवोंके दंशनकी सम्भावना भी रहती है तथा इस प्रकारका व्यवहार, निर्लजता तथा शिष्टाचारका परित्याग भी है। यह प्रवृत्ति सामाजिक सद्गुणोंकी विनाशक होने से त्याज्य है। जलप्रवेश ही नहीं, मनुष्यको मार्गगमन, भोजन, शयन, आदि किसी भी अवस्था में नग्न नहीं रहना चाहिये। नम्नता सामाजिक सुरुचिपर पाशविक अत्याचार है। नग्न विचरणका केवल पशुको प्रकृतिदत्त अधिकार है। मनुष्यकी लज्जारूपी देवीसंपत ने नग्न रहना मनुष्य के लिये निषिद्ध बना डाला है। इस सूत्रमें उसी निषेधको पुष्ट करनेके लिये नग्नताके विरोध में यह सावधानवाणी घोषित की है कि समाजकी दृष्टि में नग्न होने की बात तो अलग रही लोकचक्षुके बाहर जलमें भी नग्न होना निन्दनीय है। नग्नता समाजद्वेषी पशुसुलभ बर्बरता है।

 पाठान्तर—**न नग्नः प्रविशेज्जलम् \।**

( ज्ञान देहोत्पादक समाजके अनुसार )

**यथा शरीरं तथा ज्ञानम्॥४०८॥**

** जैसा शरीर वैसा ही ज्ञान होता है।**

 **विवरण—** मनुष्यका ज्ञान उसके शरीरको जन्म देनेवाले समाज जैसा ही होता है। आइये, ज्ञानके शरीर के अनुरूप होनेके अर्थपर विचार करें। मानवदेह तो मनुष्यमात्रने धारण कर रक्खा है परन्तु इस मानव देह में मनुष्यताको प्रस्फुटित करनेवाला ज्ञानोदय दो यही इसकी स्वाभाविक स्थिति है। परन्तु दुर्भाग्य से प्रत्येक मानवदेहधारी ज्ञानी नहीं होता। यह

एक गंभीर प्रश्न है कि मनुष्य मानवताके समान अधिकारी मानवदेहको धारण करके भी परस्पर वध्यघातक मानसिक स्थितियों को क्यों अपना लेता है ? इस सूत्रमेंसे इसी प्रश्न के उत्तरका उद्धार करनेकी आवश्यकता है। यदि इस सूत्रसे इस प्रश्नके सदुत्तरका उद्धार नहीं किया जायगा तो यह सूत्र निरर्थक हो जायगा।

 मानवदेह इस मर्त्यभूमिपर उतरकर पालापोसा जाता है। उस पालनपोषणके ढंगमें ही उसके शरीरकी भिन्नताकी कल्पना की गई है। बात यह है कि शरीर शब्दके भीतर देह और बुद्धि दोनों ही सम्मिलित हैं। इसलिये सम्मिलित है कि देहका परिचालन करनेवाली बुद्धि भीमनुष्यका देह जैसा हो साथी होता है। मनुष्यदेह जिस वातावरण में, जिस समाज में, जिन उपकरणोंके साथ भूमिष्ठ होकर शैशव, बाल्य, यौवन आदि अवस्थायें पाकर पूरा देहधारी बनता है, उसमें उन उपकरणों, उन वातावरणों तथा उन समाजोंका पूर्ण प्रतिबिम्ब विद्यमान रहता है। इस दृष्टि से मनुष्यका देह अपने जन्मदाता माता-पिता के तथा संपूर्ण समाजके प्रभाव से प्रभावित रहकर जिस रीतिसे निर्मित और पालित होता है उसका ज्ञान अनिवार्य रूपसे उसीके अनुरूप या तो मनुष्योचित या मनुष्यताघाती होता है।

 **अथवा—** शरीर स्वस्थ, शुद्ध - वंशज हो तो ज्ञान विषद, प्रखर तथा कार्यकारी होगा \। शरीर रोगो, क्षीण या अशुद्ध वंशज होगा तो ज्ञान निष्प्रभ, अस्पष्ट अकार्यकारी होगा। शरीरकी निरोगता तथा शरीरको जन्मदेनेवाले समाजकी शुद्धतारूपी तपस्यासे ज्ञानका विकास होता है।

 ज्ञान आध्यात्मिक तथा भौतिक भेदसे स्थूलतः द्विविध है परन्तु समाज–विज्ञान, शरीर–विज्ञान, पदार्थ–विज्ञान, शिल्पकला–विज्ञानादि भौतिक ज्ञान अनेक प्रकारका है। जिस समाजमें ज्ञानके संग्रहको जैसी प्रवृत्ति होती है उस समाज में आनेवाले बालक उसी प्रकारका ज्ञान सीख जाते हैं।

**गवाशनानां स शृणोति वाक्यमहं हि राजंश्चरितं मुनीनाम्।  
न तस्य दोषो न च मद्गुणोवा संसर्गजा दाषगुणा भवन्ति॥**

 मुनिपालित शुककहता है. - वह गोभक्षकोंकी अश्लील गालियां सुन कर गाली देता और में मुनिचरित्र सुन सुनकर सुवाक्य बोलता हूं। राजन् ! इसमें न उस गाली देनेवाले तोतेका कुछ दोष है और न मेरा कोई गुण है। दोषगुण संसर्गसे होते हैं। जो लोग सन्तानको सुसभ्य, सदाचारी, विद्वान्, कार्यकुशल बनाना चाहें वे उनके लिये सदाचारी विद्वानोंके वातावरणका प्रबन्ध करें।

(वैभवकी भलाई बुराई बुद्धिपर निर्भर)

**यथा बुद्धिस्तथा विभवः॥४०९॥**

** जिसकी जैसी बुद्धि होती है उसका वैसा वैभव होता है।**

 **विवरण—**जिसकी जैसी पापपुण्यप्रिया बुद्धि होती है उसका उपार्जित या प्राप्त विभव भी उसे वैसा ही पतित या पुण्यात्मा बनाये रखने वाला होजाता है। सुबुद्धि से उपार्जित धन पुण्यार्जित होता और पुण्य कर्म में ही नियुक्त होता है। जैसे मनुष्यका उपार्जित धन उसका वैभव माना जाता है इसी प्रकार उसके सदुपयोग, दुरुपयोगके सन्तोष और पश्चातापी तो उसके वैभवमेंही सम्मिलित हैं। गर्हित उपायों से उपार्जित धन दुरुपयोगका पश्चाताप उत्पन्न करनेवाला होता है। सदुपायसे उपार्जित धन अनिवार्य रूप से सदुपयुक्त होकर उसे अक्षय सन्तोषरूपी वैभवसे सम्पन्न बनाये रखता है। जिस मनुष्यका धन समाज कल्याण में सदुपयुक्त होकर मनुष्यसमाजको मनुष्यतारूपी अक्षय दैवी सम्पत्ति से सम्पन्न बनाये रखने के काम आता है संपूर्ण राष्ट्र ही उस उदार मानवका वैभव बन जाता है। ऐसा मनुष्य अपने सदुपार्जित धनको समाजसेवामें समर्पित करके जल बरसाकर रीते लघु मेघ के समान रिक्तहस्त बनकर समस्त राष्ट्रकी मनुष्यताके गौरवसे परिपूर्ण होजाता है। इस प्रकारकी गौरवपूर्ण स्थिति ही मनुष्यको उसकी सुबुद्धि से प्राप्त होनेवाला वैभव है। कुबुद्धिसे उपार्जित धन पापार्जित होता है और उसका पापकर्मोमें नियुक्त होना अनिवार्य होजाता है। ऐसी अवस्थामें पापबुद्धि से धनोपार्जन करनेवाले लोगोंके धन किसी भी अच्छे काममें

नहीं आते। यह मनुष्यका कितना अधःपतन है कि उसका धन किसी भी अच्छे काममें न आये और वह निकृष्टतम उपायोंसे उपार्जन करता चला जाय। अनुभवी वृद्ध ठीक ही कह गये हैं—**“धर्माचारविहीनानां द्रविणं मलसंचयः"** धर्माचारविहीन लोगोंका द्रव्यसंचय मलका घृण्य ढेर है।

 **अथवा—** मन्द या प्रखर जैसी भी बुद्धि होती है संपत्ति भी उसी परिमाणसे अल्प या अधिक प्राप्त होजाती है।

 बुद्धिमान् लोग अपने बुद्धिबलसे अधिक धन उपार्जन कर लेते हैं। मतिहीन लोग अपने पितृपैतामहीन संचित धनको भी खोदेते हैं या थोडासा उपार्जन कर पाते हैं। जौहरी दिनमें लाखों उपार्जन कर लेता है जब कि काष्ठविक्रेता पेट भरने योग्य धन भी कठिनतासे पाता है।

 शिक्षा, सौशील्य तथा विशेषज्ञोंके सत्संगसे बुद्धि प्रखर होती है। बुद्धि की प्रखरतासे धन, मानं आदि अपेक्षित वैभव पाना सुकर होजाता है। बुद्धिहीन लोग इस लाभसे वंचित रहते हैं।

**बुद्धिरेव जयत्येका पुंसः सर्वार्थसाधनी।  
यद्बलादेव किं किं न चक्रे चाणक्यभूसुरः॥**

 मनुष्यके समस्त प्रयोजन सिद्ध कर देनेवाली बुद्धि ही संसारका सर्वश्रेष्ठ वह साधन है जिसके बलसे विप्र चाणक्यने क्या क्या नहीं कर दिखाया ? उसने बुद्धिबलसे भारतको अखण्ड राष्ट्रका रूप दिया, राष्ट्रको चरित्रवान् बनाया तथा उसे चन्द्रगुप्त जैसा शक्तिशाली सम्राट दिया।

**ये याताः किमपि प्रधार्य मनसि पूर्व गता एव ते।  
ये तिष्ठन्ति भवन्तु तेऽपि गमने कामं प्रकामोद्यमाः॥  
एका केवलमर्थसाधनविद्यौ सेनाशतेभ्योऽधिका।  
नन्दोन्मूलनदृष्टवीर्यमहिमा बुद्धिस्तु मा गान्मम॥**  

 चाणक्यका निज सुबुद्धि विषयक आत्मविश्वास सतत स्मरणीय है कि "जो लोग मनमें कुछ सोचकर गये हैं वे तो चले ही गये। जो लोग हैं

उनके मनमें आये तो वे भी भले ही चले जानेके संभार कर लें। नन्दोंके उन्मूलनमें अपनी शक्तिमहिमा दिखा चुकनेवाली कामसिद्ध करने में सैकड़ों सेनाओंसे अधिक काम कर दिखानेवाली मेरी केवल एक बुद्धि मेरे पास से न चली जाय।"

(क्रोध के उत्तरमें क्रोध मत करो)

**अग्नावग्निंन निक्षिपेत्॥४१०॥**

 **आगमें आग न डाले, क्रोधके उत्तरमें क्रोध न करे।**

 **विवरण—** मनुष्य कोधाविष्टके क्रोधको अत्यन्त उत्तेजित करनेवाली ऐसी कोई बात या काम न करे कि स्वयं अशान्त होजाय और दूसरा प्राण तक लेनेको उद्यत होजाय। क्रोधीकी क्रोधाग्निमें कोई धन नहीं देना चाहिए। इसीसे कहा है - **"अक्रोधेन जयेत् क्रोधम्"** किसीके क्रोधपर विजय पाना हो अर्थात् व्यर्थ करना हो तो अपनी शान्तिको सुरक्षित रखकर उत्तर दो। कोधका उत्तर कोधसेदेनेका अर्थ यह है कि क्रोधके प्रत्युत्तर में क्रोध न करके उपायान्तरसेप्रतिकार करे। क्रोध करना स्वयं अशान्त होना और शत्रुके क्रोधकोअत्यन्त भडकनेका अवसर देना है। इसलिये जब कभी क्रोधीको प्रत्युत्तर देनेका अवसर आये तब स्वयं संयत, अक्रोधी बने रहकर ही विजयी बने रहना संभव है। यदि मनुष्य उस समय क्रोधोकी स्थिति लेलेगा तो उसका पराभूत होना अनिवार्य होजायगा। आगमें आग न डालकर उसपर तो उसे बुझानेवाला पानी डालना चाहिये। उत्तेजनाके अवसर पर उत्तेजक बातें न कहकर या उत्तेजक काम न करके अमृतवर्षी शीतल बात कहने या विवेकपूर्वक बर्ताव करनेसे ही शान्तिरक्षा संभव है।

(जितेन्द्रिय समाजके मूल्यवान् धन)

**तपस्विनः पूजनीयाः॥४११॥**

** समाजके मार्गदर्शक जितेन्द्रिय लोग समस्त समाजके पूजनीय होते हैं।**

 **विवरण—**वे संसार में अपने संयत चरित्रसे समाजको कल्याण तथा शान्तिका मार्ग दिखानेवाले मार्गदीपके रूपमें अवतीर्ण होते हैं। देश में जितेन्द्रिय लोगोंके उदाहरणोंका बाहुल्य होनेसे देश क्षोभ, उत्तेजना और दुचिन्तासे हीन होकर शान्तिपूर्ण बन जाता है। समाजका यथार्थ हित इसमें है कि तपस्वी लोगोंक उदाहरण उसके बालनारायणोंको अधिकतासे दीखें, जिससे उनकी बुद्धियें जितेन्द्रियताकी ओर प्रवृत्त होजायं तथा बुरे उदाहरण उनके सामने आयें भी तो वे अपमानित, अनुत्साहित और तिरस्कृत रूप लेकर आयें।

( परदाराभिगामी समाजकी शान्तिका शत्रु )

**परदारान् न गच्छेत्॥४१२॥**

 परपत्नियोंसे संपर्क स्थापित करने की बात मनसे भी न सोचे।

 विवरण—ऐसा करना अनिमें अग्निक्षेप जैसा भयंकर उत्तेजना पैदा करनेवाला महाअनिष्ट व्यापार है। इस प्रकार की दुष्ट प्रवृत्तियोंपर कठोर संयम रखने में ही मानवकी तथा उसके सामाजिक जीवनकी शान्ति संभव है। जीवन में इस प्रकारके प्रज्ञापराधको कार्यकारी बन जाने देने से इन्द्रिय चांचल्य, मानसिक शक्तिका हास होकर मानवोचित समस्त गुणोंका निश्चित विनाश होजाता है और मानव अपनी आराध्य शान्तिके महान् आदर्श से च्युत होकर अपने जीवनको नरक बना लेता और अपना सामाजिक मूल्य फूटी कौडीका भी नहीं छोडता।

 पाठान्तर—**परदारान् मनसापि न गच्छेत्।**

 परपत्नियोंसे संपर्क स्थापित करने की बात मनसे भी न सोचे।

(अन्नदानका माहात्म्य)

**अन्नदानं भ्रूणहत्यामपि प्रमार्ष्टिः॥४१३॥**

** अन्नदान भ्रूण हत्याका भी परिमार्जन कर देता है।**

** विवरण—**अपने पास रक्खे हुए अन्नका देव, द्विज, ब्रह्मचारी, विद्यार्थी, दीन, अंध, आतुर, पंगु, रोगी, निःसहाय लोगोंको ही, जिन्हें पालना समाजका पवित्र कर्तव्य है, यथार्थ स्वामी मानकर प्रेमपूर्वक कर्तव्यबुद्धि से दिया अन्नदान भयंकर पापका भी परिमार्जन कर देता है अर्थात् दाताको पुण्यात्मा बन चुकनेका आत्मप्रसाद देता है।

 सच्चेदानसे मनुष्यकी पाप करनेकी प्रवृत्तिये ही मर जाती है। अनहंकृत दान ही दान है। अहंकारपूर्वक दिया दान दान न होकर एक प्रकारका व्यापार या कुसीदपर धन लगाना है। जिस मनुष्य के हृदय में समाजको दुर्भिक्ष पीडाके समय समाजका अन्नकष्ट दूर करनेकी उदार भावना समाजनारायणकी अनन्यभक्तिका रूप लेकर उदित होजाती है, उस मनुष्य के हृदयकी पापप्रवृत्ति नष्ट होचुकी होती है। चाहे वह अपने अतीत में भ्रूणहत्या जैसे पाप ही क्यों न करचुका हो। ऐसा मनुष्य भूतकाल में पापी रहा होनेपर भी गीताके "क्षिप्रं भवति धर्मात्मा शश्वच्छान्तिं निगच्छति" शब्दों में शीघ्र धर्मात्मा हो जाता तथा निरन्तर शान्ति पाजाता है। जब कोई दाता अपने हृदयको दानप्रवृत्तिको समाजसेवा में नियुक्त कर देता है तब उसके हृदय में प्रेमकी अमर गंगाकी धारा प्रवाहित होने लगती है। ऐसे मनुष्य के हृदय में से पापप्रवृत्ति सदा के लिये लुप्त होजाती है।

 पाठक ध्यान दें कि इस सूत्र में भ्रुणहत्या के अपराधको हल्का करने के लिये दान देने को नहीं कहा गया है। इसमें तो दानकी महिमा गाकर हृदयसे पापप्रवृत्तिको सदाके लिये निर्वासित करनेका सभ्यर्थ उपाय बताया गया है। इस मूत्र में समाजसेवा के लिये अपनी धनसंपत्तिपरसे अपना व्यक्तिगत अधिकार हटाकर उसपर अपने उपजीव्य समाजका अधिकार स्वीकार कर लेने को ही अपने हृदयको पुण्यकी पवित्रतासे अमृतमय बना डालनेका रहस्य बताया गया है।

 पाठान्तर—**यथाचरितमन्नदानं ..........**।

 विधिविदित रीतिसे किया अन्नदान शेष अर्थ समान है।

( धर्मका मूलाधार )

**न वेदबाह्यो धर्मः॥४१४॥**

**  धर्म वेदसे बाहर नहीं होता।**

**यः कश्चित् कस्यचिद्धर्मो मनुना संप्रकीर्तितः।  
स सर्वोऽभिहितो वेदे सर्वज्ञानमयो हि सः॥**

  मनुने जिसका जो धर्म बताया है वह सब वेदमें वर्णित है। वेद समस्त ज्ञानका आगर है।

 वेदविरुद्ध चलनेसे धर्म नहीं होता। वेदशासन के अधीन रहना ही मानवधर्म है। आत्मज्ञान मानवहृदय में स्वभाव से विद्यमान् है। मानवहृदय में स्वभावसे विद्यमान् आत्मज्ञान ही ऋषिप्रचारित वेद है। भ्रम, प्रमाद, विप्रलिप्सासे हीन ऋगादिग्रन्थ वेद कहाते हैं। आत्माका अद्वैत अस्तित्व स्वीकार न करनेवाले धर्म वेदबाह्य धर्म कहाते हैं। वेदबाह्य धर्मों अर्थात् भ्रम, प्रमाद, विप्रलिप्सासे अभिभूत लोगोंके रचे हुए ग्रन्थों या उपदेशोंसे प्रतिपादित धर्मोंका आचरण करनेसे मनुष्यका अकल्याण होता है। में कौन हूं ? संसार क्या है ? मेरे दूसरोंके तथा इस संसारके परस्पर क्या संबन्ध हैं ? इन अतीन्द्रिय तत्वोंपर अनुभवपूर्ण प्रकाश डालनेवाले ग्रन्थ वेद कहाते हैं। अपनी इन्द्रियशक्तियोंपर विजय पाकर शक्ति यथार्थ स्वामीकी विजयमयी स्थिति लेकर रहना मनुष्यका जीवित वेद है। मनुष्यको कल्याणका मार्ग दिखानेवाली उसकी सदसद्विचारबुद्धि या उसका इन्द्रियविजय ही वेद है। **"सकलं हि शास्त्रमिन्द्रियजयः।"** इन्द्रियविजय ही वेदवेदान्तोंका सार सर्वस्वहै। तत्वज्ञानकी जो अन्तिम साधना है वही तो इन्द्रियविजय है। असत्यको तो त्याग देना और सत्यको अपनाये रहना हीधर्म है। धर्म मनुष्यकी वह भावनाहै जो लोककी मर्यादा बनाये रखती है अर्थात् उसके ऐहिक तथा मानसिक दोनों प्रकारके उत्थानका कारण बनती है।

**कदाचिदपि ( कथंचिदपि ) धर्मं निषेवेत् ॥ ४१५ ॥**

 **मनुष्य कभी ( किसी प्रकार ) तो धर्मानुष्ठान करे।**

 **विवरण—**धर्मानुष्ठान ही मनुष्य जीवनका ध्येय है। क्षणभरके लिए भी धर्मच्युत न होनेका सिद्धान्त प्रचार ही करने योग्य है। यह पाठ उचित प्रतीत नहीं होता।

( धर्मद्रोह अकर्तव्य )

(अधिक सूत्र) **न कदाचिदपि धर्मं निषेधयेत्।**

** धर्मका विरोध कभी न करे और न कराये।**

 **विवरण—**आत्मकल्याण में मनुष्यमात्रका कल्याण तथा मनुष्यमात्रके कल्याण में आत्मकल्याण देखनेवाली बुद्धि ही वेदप्रतिपादित मानवधर्म है। क्रोध, लोभ या द्वेषसे धर्म के प्रति अनादरकीमन्थनकारी उत्तेजना आजाने पर भी मन, वाणी तथा काया तीनोंमें धीरज रक्खे तथा धर्मविरुद्ध आचरणको न तो स्वयं अपनाये और न दूसरोंको धर्मनिषेधकी प्रेरणा दे।

 मनुष्य धर्मविरोधी आचरणको अपनाने तथा दूसरोंको धर्मच्युत होने की प्रेरणा देनेसे नीच अविश्वास्य तथा अपयशका भागी होजाता है। धार्मिक लोग आत्मसन्तुष्ट, परहित-निरत, माननीय तथा प्रशंसित रहते हैं।

**न जातुकामान्न भयान्न लोभाद्धर्मं त्यजेज्जीवितस्यापि हेतोः।**

 कल्याणकामी मानव अपने धर्मको काम, भय या लोभका प्रबलतम प्रभाव पडनेपर भी जीवित तकके लिये भी न त्यागे। मनुष्य धर्मरक्षाके लिये मृत्यु तकसे न डरे। मनुष्यको बारबार नहीं मरना है। उसे एक वार तो मरना ही पड़ेगा। सत्यरक्षाके नामपर मरना तो सौभाग्यशाली मृत्यु है। धर्महीन लोग स्वार्थान्धतासे पशुओंके समान काम, लोभ, क्रोधवरायण होकर दूसरोंपर निर्दय आक्रमण करते और कराते हैं। धर्महीन लोग जीवन में अनन्त वार ज्ञानकी मौत मरते रहते हैं। ऐसे लोग संसार में ऊंचेसे ऊंचा ऐश्वर्य पाकर भी सदा ही नीच कोटिके अविश्वास्य मानव माने जाते हैं।

( स्वर्गका साधन )

**स्वर्गं नयति सूनृतम्॥४१६॥**

** सत्य मनुष्यको स्वर्गस्थ बनाता अर्थात् उसे अखण्ड सुखमयी स्थितिमें आरूढ कर देता है।**

 **विवरण—**मनुष्यमात्रके कल्याणमेंआत्मकल्याणबुद्धि ही सत्य है। मनुष्यका यथार्थज्ञान तथा तदनुकूल प्रामाणिक आचरण उसके जीवनको तथा उसके समाजको प्रत्यक्ष स्वर्ग बना देता है। दुःखातीत स्थिति ही स्वर्ग है \।
कामनातीत स्थिति ही सत्य है। सत्यको अपनाना निष्कामतारूपी अक्षय स्वर्ग पा लेना है।

 सत्यका अर्थ प्रत्यक्ष ( नकद ) भौतिक हानि उठाना और उठाकर भी आत्मप्रसाद देनेवाले सिद्धान्तको न छोडना है। असत्यका अर्थ प्रत्यक्ष (नकद) भौतिक लाभ उठाने के लोभमें आकर सिद्धान्तका सिर कुचलना है। सत्यसे मनका उत्कर्ष परन्तु भौतिक हानि अनिवार्य रूप से होती है। क्योंकि सिद्धांतहीन लाभोंको घृण्य जानकर त्यागना ही सत्य है। अलस्यसे मनका तो निश्चित रूप में पतन होता, परन्तु भौतिक लाभ होता है। संसारका भोगवादी बहुमत सत्यसे भौतिक हानि तथा असत्य (सिद्धान्तहीनता) से भौतिक लाभ देखकर स्वर्गको टुकराकर नरकनिवासको अपना लेता है। सत्यको अपनानेवालेको संसार में धक्के, मुक्के, अपमान, विनाश और उपेक्षा नियमसे भोगनी पड़ती है। उसका मानसिक स्वर्ग ही उसके अत्याचारित पीडित हृदयको थामे रखनेवाला अकेला पृष्ठपोषक जीवनसंगी होता है। वही उनसे संसारको बृहत्तम विपत्तियों में ढाढस बंधानेके लिये उसकी पीठपर अनुमोदनका हाथ लगाता रहता है। सत्य मनुष्यको और कुछ तो चाहे दे या न दे वह उसे स्वर्ग तो निश्चित रूप में देता है। वह उसे दुःखातीत साम्राज्यका अनिभिषिक्त भूपति तो बना ही देता है। सत्य मनुष्यको मर्त्यलोकका कीडामकौडा न रहने देकर उसे स्वर्गकी दिव्य विभूति बना देता है। ओो सच्चे मानव ! बता तू सत्यसे इससे अधिक और क्या चाहता है ?

**सत्यमेव जयते नानृतं सत्येन पन्था विततो देवयानः।  
येनाक्रमन्त्यृषयो ह्याप्तकामा यत्र तत् सत्यस्य परमं निधानम्॥**

 ( संसार में सर्वत्र सत्यको धक्के लगनेपर भी सच्चोंके हृदयों में ) सत्यकी ही विजय होती है। अनृतको ( सच्चे लोगोंके हृदय में ) कभी भी विजय प्राप्त नहीं होती। (अनृत चाहे सारे संसारपर राज्य करने लगे परन्तु उसे सच्चोंके हृदय में नियमसे पराजित, अपमानित, धिक्कृत और अस्वीकृत होकर रहना पडता है।) देवताओं का मार्ग सत्यसे पुरा पडाहै। आप्तकाम ऋषिलोग उसी सत्यके मार्गसे दैवत्वको प्राप्त हुए हैं। आप्तकाम लोग जिस पवित्र मानसिक स्थिति में रहते हैं या रह रहे हैं वही सत्यका सनातन निवासस्थान है।

( सर्वश्रेष्ठ तपस्या )

**नास्ति सत्यात्परं तपः॥४१७॥**

 **संसारका कोई भी तप सत्यसे श्रेष्ठ नहीं है।**

 **विवरण—**मनुष्यसमाजके सार्वजनिक कल्याण आत्मकल्याणबुद्धि हीसत्य है। कामनातीत स्थिति ही सत्य है। कामात्मता मनुष्यकी मधुर हानिकारक, मनुष्यताविनाशक, पतनकारिणी आसुरी प्रवृत्ति है। परन्तु कामनाके विना मनुष्योचित जीवनव्यापार भी नहीं चलता \। मनुष्यको कामनाओंके योगकी कला सीखनी चाहिये। मनुष्य कामनातीत बनने में ही कामनाओंका सदुपयोग कर सकता है। कामनाओंका सदुपयोग हीकामनातीत स्थिति पा लेना बन जाता है। मनुष्य निष्कामस्थिति पाना अपना लक्ष्य बना लेनेपर जो कुछ करता है सब फलाकांक्षारहित समाजकल्याणरूपी कर्तव्यपालनका रूप धारण कर लेता है। वास्तविकता यह है कि मनुष्य इस संसार में कुछ लेने या कुछ पदार्थोंका अस्थाई स्वामित्व पाने नहीं आया। वह तो इस सृष्टिनिर्माणका रहस्य समझने अपने तथा सृष्टिविषयक मिथ्या कल्पनाओंका विनाश करके ज्ञानमय लोकका निष्ठावान् सदस्य, अथवा अपने हृदयसिंहासनका सत्यरूपसम्राट् बननेके लिये

संसारमें आया है। निष्काम सत्यनिष्ठ व्यक्तिका सत्यनिष्ठ जीवन कर्तव्यमय तपोनिष्ठामें परिणत होजाता है। सत्यके परिस्थिति भेदसे समता, दम, अमात्सर्य, क्षमा, लज्जा, तितिक्षा, अनसूया, त्याग, ध्यान, आर्यता, धृति, दया तथा अहिंसा ये तेरह रूप हैं ।

**सत्यं च समता चैव दमश्चैव न संशयः  
अमात्सर्यं क्षमा चैव ह्रीस्तितिक्षाऽनसूयता।  
त्यागो ध्यानमथार्यत्वं श्रुतिश्च सततं दया  
अहिंसा चैव राजेन्द्र सत्याकारास्त्रयोदश॥**

(स्वर्गका साधन)

**सत्यं स्वर्गस्य साधनम्॥४१८॥**

 सत्यनिष्ठारूपी स्वर्गका साधन भी तो स्वयं सत्य ही है।

** विवरण—**मानवहृदयवासी सत्यका एकमात्र काम यह है कि वह स्वार्थी प्रवृत्तियोंका परिमार्जन करके व्यवहारको परमार्थ बना डाले। सत्य स्वार्थभरी प्रवृत्तियोंका परिमार्जन करके मनुष्यको स्वर्गस्थ देवता बना देता है। मनुष्य यह जाने कि सत्य स्वयं ही अपना साधन है और स्वयं ही अपना साध्य है । सत्यनिष्ठ मनुष्य सत्यसे दूसरे किसी भी साधनको नहीं अपनाता। सत्य स्वातिरिक्त अवलम्बन नहीं चाहता। सत्यको अपनाने के लिये सत्यातिरिक्त साधनों को अपनाना सत्यको त्यागकर असत्यको अपनाना होता है। मनुष्य सावधान रहे और सत्यके साधनोंके धोखेमें सत्यको ही तिलांजलि न दे बैठे।

 जैसे पुण्यपापकारियोंके अन्तरात्माका आधा भाग न्यायाधीश तथा आधा दण्डनीय अपराधी या साधुवादका अधिकारी बन जाता है, इसी प्रकार प्रत्येक मनुष्यका आधा भाग तो उसीके प्राप्यसत्यनारायणके सिंहासनपर जा बैठता है, तथा उसीका आधा भाग उसका आराधक बन जाता है। हम सब सृष्टि में स्पष्ट अनुभव कर रहे हैं कि प्रत्येक मानवके भीतर सत्य ही

अज्ञातकाल से सत्यको पानेका अखण्ड उद्योग करता चला आरहा है। यही इस अनादि, अनन्त संसारक्रीडाका परम रहस्य है। यही सत्यनारायण की अद्वैतलीला कहाती है।

( समाजव्यवस्था रखनेवाला तत्व )

**सत्येन धार्यते लोकः॥४१९॥**

** मानवसमाज सत्यसे ही सुव्यवस्थित रहता है।**

 **विवरण—**समाजके सार्वजनिक कल्याणमें आत्मकल्याणबुद्धि ही सत्य है। सत्य ही मानवसमाजको धारण करनेवाला आश्रय या समाजबन्धन है। सत्यहीन समाज समाजबन्धनहीन छिन्न भिन्न स्वेच्छाचारियोंका उच्छृंखल झुंड है। असत्याचरणसे इस संसार में अव्यवस्था फैलती है जो इसका सर्वनाश कर डालती है।

( देवोंकी कृपा बरसानेवाला तत्व )

**सत्याद् देवो वर्षति॥४२०॥**

** सत्यसे मानवसमाजके ऊपर देवोंकी कृपा बरसने लगती है। सत्याधीन समाज में दैवीशक्ति सत्यकी वर्षा करती है। सत्यहीन समाजमें आसुरीशक्ति प्रबल बन जाती है।**

 **विवरण—**समाजमें सत्याचरणके वृद्धिंगत होनेपर मानवसमाजका अधिृष्ठातृ देवता अपनी कृपावृष्टि करने लगता है। आत्मकल्याणको समाजकल्याणमेंविलीन कर डालनेवाली मानवीय बुद्धि ही सत्य है। यह बुद्धि वह सत्य है जो देवोंको कृपा बरसानेके लिये विवश कर डालता है। इस सत्य के मूर्तिमान् अवतार, ज्ञानवृद्ध, समाजसंरक्षक, मुनि, ऋषि लोग ही कृपा बरसानेवाले देवता हैं। जैसे आकाशचारी मेघ आतिपक्लान्त वसुन्धराको अमृतमय जलोंसे सींचकर हराभरा बनाये रहते हैं इसी प्रकार ये ज्ञानवृद्ध, समाजसंरक्षक, ऋषिमुनि लोग प्रागैतिहासिक काल से सत्यसुखेच्छु मानवहृदयके ऊपर शान्तिधाराकी अमर वर्षा करते चले आ रहे हैं।

 इसके विपरीत प्राकृतिक विधानसे अतिवृष्टि, अनावृष्टि, उल्कापात, शलभ, दुर्भिक्ष, महामारी आदि संकट काल आखडा होनेपर भी यदि समाज में समाजकल्याणबुद्धि जाग रही हो और उससे समाजबन्धन सुदृढ रहरहा हो तो इन सार्वजनिक आकस्मिक विपत्तियोंको व्यर्य करने की शक्ति समाजके सहोद्योगसे उत्पन्न होसकती है। समाज में आकस्मिक विपत्तियोंको सामाजिक सहोद्योगसे व्यर्थ करनेकी शक्ति के उत्पन्न होजानेपर वह शक्ति सार्वजनिक कल्याण में उपयुक्त होने लगती और समग्र समाजपर सुखशांति बरसाने लगती है। समाजमें सत्यका अभाव होजाने अर्थात् सम्पूर्ण समाजके सत्यद्दीन होजानेपर समाज में अन्नकष्ट, महामारी, राष्ट्रविप्लव, बाह्य आक्रमण आदिका प्रकोप संहारकी मूर्ति धारण कर लेता है। समाजके सत्यहीन होजानेपर इन ऊपरवाले प्रकोपके न होनेपर भी जब समाज में समाजघाती आसुरी शक्तिका प्रकोप होजाता है तब वह प्रकृतिकीसमिक्ष करनेवाली अमृतवर्षाको भी व्यर्थ बनाकर अपने विषाक्त मनसे समाजको विनष्ट कर डालता है। सत्य ही समाजको धारण करनेवाला एकमात्र भाषार है। सत्यहीनता भापाततः चाहे जितनी मधुर फलवर्षिणी लगनेपर भी आसुरिकताकी ही संहारलीला है।

** अथवा—**मानवसमाज में सत्यकी प्रतिष्ठा रहनेपर ही देश में अपेक्षित उचित वृष्टि होती है।

 देश में सुव्यवस्थिति शान्तिवृष्टि चाहनेवाले लोग देशवासियोंके चरित्र में सत्यकी रक्षा होते रहनेका पूर्ण प्रबन्ध करें। देशके चरित्रमें सत्यका द्रोह भी होता रहे और वहां सब प्रकारकी शान्ति भी बनी रहे यह संभव नहीं है। इसका कारण यह है कि मनुष्य इस बात को जाने या न जाने और माने या न माने वह स्वयं ही इस सृष्टिका विधाता है। इसलिये उसके चरित्रका सृष्टिप्रबन्धपर प्रभाव पडना अनिवार्य है। जैसे गृहव्यवस्था पर कौटुम्बिक लोगोंके पारस्परिक मनोमालिन्य और असहयोगका दुष्प्रभाव पडे विना नहीं रहता, इसी प्रकार संसारके लोगोंके दुश्चरित्रका सांसारिक

समस्त व्यवस्थापर प्रभाव पडना अनिवार्य है। मनुष्योंमें से सार्वजनिक कल्याणबुद्धि के अन्तर्हित होजानेपर मनुष्योंकी दुर्भावनायें ध्वनिक्षेपक यन्त्रों से प्रसारित ध्वनियोंके समान इस समस्त विश्व तथा इसकी समस्त शक्तियोंपर अपना दुष्प्रभाव डाले विना नहीं मानतीं और वसुन्धरा के प्राकृतिक वर्षासे सुसिंचित होनेपर भी उनका फल जनताकी रक्षा के उपयोग में न आकर समाजकी शान्तिके शत्रु आसुरी शक्ति के अधिकार में पहुंचकर मनुष्यसमाजमें ऐसा ही हाहाकार मचवा देता है जैसा कि अतिवृष्टि आदिसेहोता है। यही इस सुत्रका महत्वपूर्ण अभिप्राय है।

** अथवा—**कुछ लोग इस सुत्रका सत्यानुष्ठानसे जलवृष्टि होती है यह अर्थ करते हैं। यही विचार चरकाचार्यने निम्न शब्दों में प्रकट किया है। विमानस्थान ३, अध्याय २०, २१ वाक्यसमूह—

अथ खलु भगवन् कुतो मूलमेषां वाय्वादीनां वैगुण्यमुत्पद्यते ?

येनोपपन्ना जनपदमुद्ध्वंसयन्तीति॥२०॥

तमुवाच भगवानात्रेयः—

सर्वेषामध्यग्निवेश ! वाय्वादीनां यद्वैगुण्यमुत्पद्यते तस्य मूलमधर्मः तन्मूलं वाऽसत्कर्म पूर्वकृतम्। तयोर्योनिः प्रज्ञापराध एव। तद्यथा–यदा देशनगरनिगम–जनपदप्रधाना धर्ममुत्क्रम्याधर्मेण प्रजां वर्तयन्ति तदाश्रितोपाश्रिताः पौरजनपदा व्यवहारोपजीविनश्च तमधर्ममभिवर्धयन्ति। ततः सोऽधर्मः प्रसमं धर्ममन्तर्धत्ते। तेषां तथान्तर्हितधर्मणामधर्मप्रधानानामपक्रान्तदेवतानामृतवो व्यापद्यन्ते। तेन नापो यथाकालं देवो वर्षति, नवा वर्षति, विकृतं वा वर्षति, वाता न सम्यगभिवान्ति, क्षिति व्यपद्यते, सलिलान्युपशुष्यन्ति, ओषधयः स्वभावं प्ररिहायापद्यन्ते विकृतिम्। तत उद्ध्वंसन्ते जनपदाः स्पर्श्याभ्यवहार्यदोषात्॥२१॥

  भगवन्, कृपया बताइये कि वायु, वृष्टि आदि क्यों ऐसे विगुण होजाते हैं कि देशका ध्वंस कर डालते है ?

 भगवान् आत्रेयने उत्तर दिया– अग्निवेश ! मनुष्यसमाज ही हतध्वंसका अपराधी है। वायु आदिमें जो वैगुण्य पैदा होता है उसका मूल अधर्म है। अधर्मका मूल लोगोंकी असद् भावनायें हैं। दोनोंका मूल प्रज्ञापराध या राष्ट्रमें नीतिहीनताका प्रसार होजाना है। कैसे सो सुनिये—जब देश, नगर, ग्राम तथा प्रान्तोंके प्रधानपुरुष अर्थात् राज्याधिकारी लोग धर्मका मार्ग त्यागकर प्रजाके साथ अधर्मयुक्त व्यवहार करते हैं तब उनके आश्रित, उपाश्रित लोग तथा किसान, शिल्पी, व्यापारी आदि व्यवहारोपजीवी लोग पापोंको और अधिक बढ़ावा दे देते हैं। तब वह अधर्म धर्मको ढक लेता है। तब वे धर्मको ढककर अधर्मप्रधान बनकर देवताओंका अपमान करने लगते हैं। उन अधार्मिकोंके अधर्म के प्रभाव से ऋतुएं विकृत होजाती है। उससे देव यथाकाल जल नहीं बरसाता या सर्वथा नहीं बरसाता अथवा अनियमित वृष्टि करता है। वायु ठीक नहीं बढ़ते। पृथिवी वन्ध्या होजाती है। जल सूख जाते हैं। औषधि अपना गुण छोडकर विकृत होजाती हैं। तब देशका ध्वंस होनेकी स्थिति आखडी होती हैं।

( सबसे बड़ा पाप )

**नानृतात्पातकं परम्॥४२१॥**

 **अनृत व्यवहार से बढकर कोई पाप नहीं है।**

** विवरण—**सत्यको तो त्याग देना और मिथ्याचारी सत्यद्रोही बन जाना अपनी मनुष्यता त्यागकर असुर बन जाना है जो कि संसारका सबसे बड़ा पाप है। मनुष्यका शरीर मनुष्य नहीं है। उसका मन ही मनुष्यताका निवासस्थान है। जीवन में मनुष्यताकी रक्षा न होने से मनुष्य मनुष्यमाताके पेट से उत्पन्न होकर भी असुर बन जाता है। आसुरिकता मूर्तिमान् पाप है। आसुरिकताकी नसनस पापसे ठसाठस भरी हुई है। विश्वासपात्र लोगोंके साथ अनृत व्यवहार कर सकनेवाला किससे कौनसा पाप नहीं कर सकता ?

**याऽन्यथासन्तमात्मानमन्यथासत्सु भाषते।  
स पापकृत्तमो लोके स्तनआत्मापहारकः॥  
वाच्यर्था नियताः सर्वे वाङ्मूला वाग्विनिःसृताः।  
तां तु यः स्तेनयेद् वाचं स सर्वस्तेयकृन्नरः॥**

 जो पुरुष विश्वासपात्र भद्र पुरुषोंकेसाथ अविश्वासका व्यवहार करता है, वह पापी और चोर है। वह अपनी गर्भधारिणी माता, अन्नदाता पिता, स्नेहपरायण सहोदर, सहोदरातथा संपूर्ण कुटुम्बवालोंके साथ विश्वासघात कर चुका है। इसमें कोई सन्देह नहीं कि वह जीवनभर सबको ठग ही ठग रहा है। उसमे संसार में किसी के साथ विश्वास और प्रेमका संबन्ध स्थापित नहीं किया है। उसने सत्यका असतास्वादन नहीं किया है। सत्यकी मधुरता उसकी कल्पना भी नहीं है। वह तो पशुसे सी अधम मनुष्यता विध्वंसी असूर है।

 संसारके समस्त व्यवहार वाणी में से उत्पन्न होते, वाणीमेंसे निकलते और उसीपर आधारित रहते हैं। मानव जीवनकी रचनामें वाणीका महत्वपूर्ण स्थान है। समस्त व्यवहारोंकी आधारशिला वाणी जैसी वह मनसे निकल कर आई थी, वैया उसे विश्वासपात्रोंसे न कहकर उसे अपने स्वार्थ से बदलकर चुराकर दूसरी बनावटी वाणी करनेवाला समस्त चोरियोंका अपराधी है।

 ध्यान रहे कि विश्वासके संवन्धसे हीन पापियों से प्राणरक्षा, धनरक्षा, सत्यरक्षा या सज्जनरक्षा के लिये बातको विकृत करके कहना कर्तव्य होता है। आततायीको जिस किसी उपायसे धोखा देकर आत्मरक्षा करना असत्यविरोधरूपी अनाविल सत्य ही माना जाता है। पापीको हमसे विश्वास पानेका अधिकार न होने से उसे उसके पापके संबन्ध में धोखा देकर उसके पापके संम्बन्धमें धोखा देकर उसकी पापप्रवृत्तिको व्यर्थ करना न केवल अपापहै, प्रत्युत वह पापको व्यर्थकरनेवाला आवश्यक धर्म है।

 पाठान्तर—**नानृतात् परं पापम् \।**

( गुरुओकी भावना समझनेका प्रयत्न करों )

**न मीमांस्या गुरवः॥४२२॥**

** गुरुजनांका छिद्रान्वेषण न करना चाहिये।**

** विवरण—**मनुष्य हिताकांक्षी ज्ञानवृद्धोंके सूक्ष्मबुद्धिसे किये गये कार्यों की प्रतिकूल समालोचना न करके उनका हृद्गत अभिप्राय समझनेका प्रयन्त करे। वह उनको अवस्थाजनित अभिज्ञता से अपरिचित होने के कारण उनकी अनधिकृत मीमांसा करके कार्य में व्याघात न करे, अपने अशिष्टाचरणसे उनकी हिताकांक्षा प्रवाहको न रोक और अपनेको उनके नेतृत्वके कल्याणकारी प्रभावसे वंचित न करे। ऐसा करनेसे समालोचककी सत्यदर्शनकी अयोग्यता तथा अन्धा दुराग्रह भी प्रकट होगा और हानि भी होगी।

( दुर्जनतासे बचो )

**खलत्वं नोपेयात्॥४२३॥**

** मनुष्य खलताका आश्रय न करे।**

** विवरण—**उन्नतिकामी मानव आसुरिकतासे बचकर रहे। साधु- जनसे प्रवंचनापूर्ण व्यवहार करना ही खलता है। सूत्र कहना चाहता है कि मनुष्य कलह, दुर्जनता या पिशुनताको न अपनावे। दुर्जनका जीवन मानवमातासे उत्पन्न होनेपर भी मानवजीवन नहीं गिना जा सकता। दुर्जन होना मानवजीवनका लक्ष्य नहीं है। दुर्जन होना तो मानवजीवन की व्यर्थता है। जिसके हृदयस्थ मानवीय गुणको जीवन में, व्यवहार में आनेका अवसर ही नहीं मिलता वही दुर्जन है। दुर्जन अपने जीवनको अशान्तिकी अनल में दग्ध करता रहता है। दुर्जन अपने जीवनको नष्ट करके ही दूसरोंके साथ दुर्जनता कर सकता है।

 पठान्तर– **कलहं नोपेयात्।**

 मनुष्य किसीसे अकारण कलह न करे।

( धूर्तोंकीमित्रहीनता )

**नास्ति खलस्य मित्रम्॥४२४॥**

** धूर्तका कोई मित्र नहीं होता।**

** विवरण—**सज्जनसे दुर्व्यवहार करनेवाला खल बन्धुहीन होता है। मित्रताका गुण सज्जनों में ही रहता है। दुर्जन सज्जनोंसे वैर करके अनिवार्य रूपसे बन्धुहीन होकर मित्रद्वेषी बन जाता है। सत्य ही मित्रताका बन्धन है जो धूर्तमें नहीं होता। धूर्त सत्यहीन होता है। सत्यहीनधूर्तकिसी एकका ही नहीं मनुष्यमात्रका जन्म–वैरी है। धूर्त लोग परस्पर सहायक दीखनेपर भी पारस्परिक अधःपतन में हो एक दूसरेके सहायक साथी बना करते हैं। ये लोग अभ्युत्थान में कभी किसीके मित्र नहीं होते। ये लोग पारस्परिक उपकारके मिषसे एक दूसरेका सर्वनाश हीकिया करते हैं। इस कारण इन लोगोंको एक दूसरेका मित्र न कहकर शत्रु ही कहना चाहिये। धूर्तोंके हृदय मित्रताकी उदारस्थिति के लिये ऊसरभूमि होते हैं। न तो धूर्त किसीका मित्र होता है और न उसका ही कोई मित्र होता है।

**न दुर्जनः सहायः स्यात् भुजंगप्रकृतिर्यतः।  
उपकारच्छलेनैव पश्चाद् दुःखं प्रदास्यति॥**

 दुर्जन दूध पिलानेवालेको भी डंक मारनेवाले सांपकी प्रकृतिका होने से कभी किसीका सहायक नहीं बनता। वह उपकारके मिषसे अपने मित्र कहलानेवालोंकी भी हानि ही करता है।

 पाठान्तर—**नास्ति कलहस्य मित्रम्।**

 शान्तिप्रिय लोग कलहप्रिय लोगोंके मित्र नहीं हुआ करते। यह पाठ महत्वहीन होने से अपपाठ है।

( दरिद्रताके कष्ट )

**लोकयात्रा दरिद्रं बाधते॥४२५॥**

** जीवनयात्राकी समस्या दरिद्रको चिन्तित रखती है।**

 **विवरण—**अपने प्रत्येक सदस्यको सम्पन्न बनाये रखना तथा विलास, व्यसन, दुराचारसे मुक्त रखना समाजका उत्तरदायित्व है। समाजव्यवस्था ऐसी होनी चाहिये कि समाजका प्रत्येक सदस्य जीवनकी निर्दोष सुखसुविधा पाता रहे। समाजकी विचारधारा ऐसी होनी चाहिये कि समाजका प्रत्येक सदस्य समाजके सार्वजनिक कल्याणको अपना कल्याण समझकर समाजहितको अविरोधी प्रवृत्ति रखनेवाला हो। परन्तु यह कितनी दुःखद स्थिति है कि व्यक्तिगत धनाध्यक्ष अर्थात् अमीर बननेकी संकीर्ण दृष्टि समाजसे सामाजिक विचारधाराको छीन लेती है। 'अमीरी' नामक रोग हो समाजकी दरिद्रताका उत्पादक है। उसके परिणामस्वरूप समाज में अनैतिकता, स्वार्थान्धता, विलासिता, व्यसनासक्ति, दुराचार के कारण दरिद्रता नामको व्याधि उत्पन्न होजाती है।

 जिस समाजके सत्यनिष्ठ सीधे साधे अनुत्कोचजीवी, अनपहारक अमायावी, निष्कपट लोग दरिद्रता के कारण जीवनयात्रा की समस्या के समाधान में असमर्थ हो रहे हों समझलो कि वह समाज अपने उन भद्र पुरुषों से शत्रुता करके अनैतिक, स्वार्थी, विलासी, व्यसनासक्त, दुराचारी बनकर उनसे धन ऐंठकर या उन्हें सदुपायोंसे धनसंग्रह न करने देकर उन्हें दरिद्रतासे पीडित कर रहा है। राष्ट्र की सच्ची सेवा करनेवाली राज्य संस्थाका निर्माण करनेवाले आदर्श राष्ट्रका यह उत्तरदायित्व है कि वह जनताको दरिद्रतारूपी व्याधिसे मुक्त, परिवारपालनकी भोजनाच्छादनादि सामग्रियों की ओरसे निश्चिन्त बनाकर रखता हुआ। समाजसेवाकी प्रवृत्ति रखनेवाले विद्वान्विवेकी लोगोंके कर्मोत्साह से अपने समाजको शक्तिमान् बनाये रखें। जहांकी राज्यव्यवस्था में उदरम्भरि आत्मम्भरि संकीर्णचेता लोगोंकी भरमार होती है वहांकी राज्यशक्ति जनताके धन तथा प्राणों के निर्मम हत्यारे दस्युओं, लुटेरों के हाथों में फंसे विना नहीं रह सकती। दरिद्रता मिटाने का एकमात्र उपाय क्षुद्रव्यक्तिगत स्वार्थभावनाहीन, अभ्यसनासक्त, अनलस, उत्साहसम्पन्न रहकर कर्तव्यनिष्ठाको अपनाये रहना है। मनुष्य जीवनयात्रा के लिये वैध

उपाय करे और उन सत्प्रयत्नों के परिणामस्वरूप यथाप्राप्त जीवनसाधनको पर्याप्त मानकर उन्हींसे सहर्ष जीवनयात्रा करे, यही दरिद्वता मिटानेका मानवाधीन एकमात्र संभव उपाय है।

 समाजकल्याणमें आत्मकल्याणबुद्धि रूपी सत्यको अपनाये रहकर धनाभाव में भी सत्याभाव न होजाने देना मानवकी दुःखातीत स्थिति या दुःखमें भी सुखी रह सकनेका निराला मार्ग है। फलाकांक्षाको मुख्यता न देकर कर्तव्यपालनको मुख्यता देनेका आत्मसन्तोष लेते रहना ही दारिद्र्य भीतिको परास्त करनेकी रामबाण चिकित्सा है। यदि दरिद्र लोग धनाभावसे सत्याभाव न होने देने की दृढता रखें तो वे अपने दरिद्र अकिंचन जीवन में भी देवदुर्लभ स्वाभिमान भोग सकते हैं। धनगर्वित धनोपासक लोग चाहे जितने धनी होनेपर भी धनाभावका रोना रोया ही करते हैं। ऐसे लोगोंके पास धनकी न्यूनता न रहनेपर भी इनकी कोटिपति बनने की इच्छा ही इनकी दरिद्रता है। इस प्रकारके कृपण लोग भी दरिद्र कोटि में गिने जाते हैं। कौडीका कंगाल जितना कंगाल है करोडोंका कंगाल भी उतना ही कंगालहै। कंगलापन या दरिद्रता परस्वापहरण करनेवाली उस मानसिक स्थितिका ही दूसरा नाम है जो सदा अपनेको अभावग्रस्त समझती और विषयक्षुधाकी ज्वालासे सदा ही झुलसती रहती है।

**अधोधः पश्यतः कस्य महिमा नोपजायते।  
उपर्युपरि पश्यन्तः सर्व एव दरिद्रति॥**

 प्रत्येक मनुष्य अपने से नीची आर्थिक स्थितिवालोंकी तुलनासे श्रीमान्कहा जाता है। इसके साथ यदि मनुष्य अपनेले अधिक श्रीमानोंपर दृष्टि डाले तो प्रत्येक मनुष्य निर्धन कहा जा सकता है। धनी और निर्धनका कोई भी ऐसा मापदण्ड नहीं है जो निश्चितरूप में किसीपर लागू होसके। यह मनुष्य की मानसिक स्थितिपर निर्भर करता है कि वह अपने धर्मानुकूल उपार्जनसे सन्तुष्ट होता या नहीं ? जो सन्तुष्ट है वह धनी है, जो सन्तुष्ट

नहीं है वह निर्धन है। यही बात "मनासिच परितुष्टे कोऽर्थवान् को दरिद्रः " में कही है।

 पाठान्तर— लोकयात्रा दरिद्रान् वाधते।

( सच्चा वीर )

**अतिशूरो दानशूरः॥४२६॥**

**  दान में शूरता दिखानेवाला सच्चा शूर है।**

 **विवरण—** अपने पास धरोहर रूप में रक्खी वस्तुको उसका सत्यरूपीवास्तविक अधिकारी पाते ही उसको उसे सौंपकर उर्ऋण होनेकी स्थिति ही दान है। सत्यके दायों में आत्मदान कर चुका व्यक्ति अपनी सम्पूर्ण भौतिक शक्ति तथा सामर्थ्यको सत्यके हाथों में सौंपकर सत्यको ही अपना कोषाध्यक्ष बनाकर निर्विघ्न बन जाता है। उसकी मानसिक शान्तिके सम्मुख समग्र विश्वकी प्रतिकूलता पराभूत रहती है।

 **असत्य–** विरोध तथा अज्ञान–संहार आदि राष्ट्रीय महत्व रखनेवाले काम दानशूरोंके कर्तव्यपालनकी भावनासे ही चलते हैं।

( मानवचरित्रका आभरण )

**गुरुदेवब्राह्मणेषु भक्तिर्भूषणम्॥४२७॥**

** गुरुदेव तथा ब्राह्मणों ( भूदेवों ) की भक्ति ही मनुष्यको सुशोभित करनेवाला भूषण है।**

** विवरण—**विद्या, कौटुबिक संबन्ध तथा आयुर्मे ज्येष्ठ सदुपदेशदाता गुरु, देवीसंपत्तिरूपी भागवतसत्ता तथा तपः श्रुतिसम्पन्न ब्रह्मदर्शी ब्राह्मणोंकी परमानुरक्तिरूपी भक्ति अर्थात् आत्मसुधार के लिये उनके वातावरणमें आत्मसमर्पण करके रहना, मानवचरित्रका आभरण है। मनुष्य गुरु, ईश्वर तथा ब्रह्मवेत्ता लोगोंके साथ अहेतुक अनुराग रखने से शिष्ट, शिक्षित, सदाचारी, विश्वसनीय तथा आदरपात्र बनते हैं।

 पाठान्तर—**भूषणं गुरुदेवब्राह्मणेषु भक्तिः।**

( मनुष्यमात्रका भूषण )

**सर्वस्य भूषणं विनयः॥४२८॥**

 **विनय ( अर्थात् सत्यनारायणकी सेवा में आत्मसमर्पण करके सत्यस्वरूप सुशील, नम्र, विनीत, कर्तव्यशील बन जाना ) मनुष्यमात्रका भूषण है।**

**अकुलिनोऽपि विनीतः कुलीनाद्विशिष्टः॥४२९॥**

 **कुलीनताके अहंकार में डूबे हुए सत्यहीन, अविनीत व्यक्तिकी अपेक्षा अप्रतिष्ठित घर में उत्पन्न होनेपर भी सत्यको शिरोधार्य करके जीवनयापन करनेवाला विनीतव्यक्ति श्रेष्ठ होता है।**

( आर्यत्वकी पहचान )

( अधिक सूत्र ) **आचारवान् विनीतोऽकुलीनोऽपि आर्यः।**

** विनय तथा आचारसे सम्पन्न मनुष्य उच्च कहलानेवाले कुल में उत्पन्न न होनेपर भी आर्य ही है।**

** विवरण—**सदाचार तथा विनय से दीन आर्य नामधारी भी अनायें ही कहाता है। भाचार तथा विनय ही शर्यत्व के हेतु हैं। अमरमें आर्य, सभ्य, सजन, साधु इन सबको प्रकार्थक कहा है—

**"महाकुलकुलीनार्यसभ्यसज्जनसाधवः।"**

 नीति में कहा है—

**"अकुलीनोऽपि शास्त्रज्ञो देवतेरपि पूज्यते।"**

 देवं भी शास्त्रमर्यादामें रहनेवाले अकुलीनकी पूजा करते हैं !

( आचार पालनके लाभ )

**आचारादायुर्वर्धते कीर्तिश्च॥४३०॥**

** सदाचार पालने से आयु तथा यशकी वृद्धि होती है।**

 **विवरण—**सदाचारसे इन्द्रियविजय, उससे स्वास्थ्य, उससे इन्द्रिय-

नैर्मल्य, उससे बुद्धिकी प्रखरता, नैरोग्य तथा भयुकी वृद्धि होती है। १– गुरुपरम्परा से प्राप्त, २– ग्रन्थोंमेंअलिखित परन्तु विशिष्ट कुलोंमें प्रचलित तथा ३– शास्त्रोंमें उल्लिखित भेदसे सदाचार तीन प्रकारका होता है।

( अवक्तव्य )

**प्रियमप्यहितं न वक्तव्यम्॥४३१॥**

 **अहितकारी प्रियवचन कभी न कहना चाहिये।**

 **विवरण—**हितकारी कटु बात तो कह दें, परन्तु किसीको अनुचित उपायों से प्रसन्न करने या ठगने के लिये अहितकारी प्रिय वचन न बोले \। अहितकारी प्रिय वचन समाजहितके लुटेरे भाततायियोंको ही प्रिय लगा करता है। जिसे अतिकारी प्रिय वचन अच्छे लगते देखो उसे निःशंक होकर आततायी मान लो \। यदि किसी राष्ट्र के प्रमादसे उसकी राज्यशक्ति उजले वस्त्र पहननेवाले प्रभुतालीमी धूर्तीके हाथों में जा फंसी हो तो समझना होगा कि इस राष्ट्रने अपने हितोंको तिलांजलि देकर समाजके शत्रु धूर्तोंको ही राष्ट्रपर प्रभुता करनेका अधिकार दे रक्खा है। तब समझना होगा कि वह राष्ट्र उन प्रभुताकोभी आततायियोंके कानोंको प्यारे लगने वाले, उनकी असुरिश्ताकी ही चाटुकारिता करनेवाले वचन, लेखों व्याख्यानों, नारों तथा प्रचारोंसे लुटेरे, धूर्त असुरोंको प्रसन्न करने में लगा हुआ है और समाजके अधिकारी असुरराजकाही समर्थक बन गया है।

 यह स्थिति किसी भी राष्ट्र के लिये महान् संकटकी स्थिति है। ऐसे राष्ट्रीय संकोंके अवसरपर समाजका सच्चा हित चाहनेका अभिमान करने वाले लोगों को आगे आना चाहिये। प्रभुतालोभियोंके मिथ्या प्रचार में सम्मिलित होने से न केवल बचना चाहिये प्रत्युत उसका विरोध करना चाहिये। समाजहितैषी लोगोंको प्रभुतालोभियोंकी मासुरिकतापर चोट पहुंचाने वाले, उन (सामाजिक लुटेरों) की दुरभिसंधियोंका भण्डाफोड करके उनके सन्तापक समाजका सच्चा हित करनेवाले असुरविध्वंसी सत्यका प्रचार करके राष्ट्रके

जननारायणको झकझोर कर जगा डालना चाहिये और उसे असुरराजके विरोध में खड़ा कर देना चाहिये। प्रसन्न करनेके अभिप्रायसे बोला अहितकारी वचन अनिवार्य रूपसे मिथ्या होता है। इस प्रकारका वचन न कहने मनुष्यका अपना कल्याण है।

**सत्यं ब्रूयात् प्रियं ब्रूयात् न ब्रूयात् सत्यमप्रियम्।  
प्रियं च नानृतं ब्रूयादेष धर्मः सनातनः॥**

 मनुष्य सत्यवचन कहे परन्तु उसीसे कहे जिसे यह जान ले कि इसे सत्यवचन प्रिय भी लगेगा और ग्राह्य भी लगेगा। (दूसरे शब्दों में ऊपर भूमिमें अपने सत्यका वपन न करे। जिसे सत्य अप्रिय लगता हो उससे सत्य कहकर उपसे वाक्कलहमोल न ले) जिस श्रोताको मिथ्या सिद्धान्तहीन अमानवोचित वचन प्रिय लगता हो उसे प्रसन्न करनेकी निर्बल भावनाके वशीभूत होकर उससे मिथ्या वचन न कहे। यह सतर्कता ही सत्यभाषण के संबन्धक सनातन धर्म या सत्यभाषणसंबन्धी सतर्कता है।

( व्यक्तित्व के पीछे न चलकर सत्यके पीछे चलो )

**बहुजनविरुद्धमेकं नानुवर्तेत॥४३२॥**

** बहुजन हित के विरुद्ध एकका अर्थात् किसीके व्यक्तित्वका अनुगमन न करे।**

** विवरण—**मनुष्य अनेक ( समाज ) और एक ( व्यक्तित्व ) मेंसे त्याज्य ग्राह्य की समस्या उपस्थित होनेपर एक अर्थात् व्यक्तित्वके पीछे अंधा होकर चलनेको प्रवृत्तिको तो त्याग दे और अपनी स्वतंत्र विचारबुद्धिको काममें लाकर उसीसे अपना तात्कालिक कर्तव्य निश्चय करें। अर्थात् दलमिश्रित न हो क्योंकि दल व्यक्तित्वानुगामी होता है। यदि मनुष्य ऐसे समय अपने स्वतंत्र विचाराधिकारको तिलांजलि देकर बहुजन अर्थात् समाजविरोधी एक व्यक्ति व्यक्तित्वका अन्धानुगमन करता है तो उसका आत्मकल्याण नहीं होता। सर्वावस्था में समाज हितको ही ध्येय रखना चाहिए।

 संसार में नेता या गुरुनामधारी लोग अनुयायियों को अपने व्यक्तित्व के पीछे चलाते आ रहे हैं। सूत्रकारको समाजकी यह स्थिति सह्य नहीं है। वे इस सूत्र में बहुमतके विरुद्ध एकके पीछे न चलने के सम्बन्ध में सावधान वाणी कहकर स्पष्ट कह रहे हैं कि समग्र मनुष्यसमाजके कल्याणका विरोध करनेवाले किसी भी मतवादी नेता या गुरुके पीछे मत चलो; किन्तु जिस सत्यके पीछे चलने से समग्र मानवसमाजका कल्याण होता हो, होता आरहा हो या होने की पूर्ण संभावना हो उस सत्यका स्वयं दर्शन करें और उसीके पीछे चले \। इस रीतिमे सत्यके पीछे चलते हुए तुम्हें कोई एक मनुष्य साथीक रूपमें मिल जाय या तुम्हें किसी एक साथ चलना पड़े तो तुम्हारे मनमें इस स्तिका सन्तोष अटल रहना चाहिये कि मैंने किसी व्यक्तिके पीछे न चलकर सत्यके पीछे चलकर सत्यकी सेवा की है । यह सूत्र मनुव्यकी व्यवस्यनुगमता छुडाकर उसे सत्यानुगामी बनाना चाहता है। मनुष्यको बहुमतानुगामी बनाना तो इस सूत्रका उद्देश्य कदापि नहीं है।

 इस सूत्र में बहुमत के अंधानुगमनका उपदेश नहीं दिया है। किन्तु एकके अन्धानुगमनका निषेध करके किसी के व्यक्तित्व के पीछे चलनेका ही निषेध किया है । मनुष्यको सत्यको अपनाने और उसीके पीछे चलनेका संतोष पाना चाहिये किसीके अनुगमनका नहीं । बात यह है कि एक या बहुत दोनोंसे अप्रभावित रहकर केवल सत्यका अनुगमन करने से ही कर्तव्यपालनका संतोष होता है, अन्यथा नहीं । यदि सूत्रका यह अभिप्राय होता तो इसे स्पष्ट शब्दों में यों कहना चाहिये था—

**“बहुमतविरुद्धमेकं त्यक्त्वा बहुमतमनुवर्तेत ।”**

 अर्थात् बहुमतविरोधी एकको त्यागकर बहुमतका हो अनुसरण करना चाहिये ।

 कुछ टीकाकार इस सूत्रका बहुजनविरोधी एकका साथ छोडकर बहुमत के साथ देना अर्थ करना चाहते हैं। वे चाहे ऐसा समझें परन्तु सूत्र अपने मुखसे यह बात कहना नहीं चाहता। उसने तो सम्पूर्ण समाजको

ही मनुष्य के सम्मुख उपस्थित करके स्वतन्त्ररीतिसे सोचकर समाजकल्याणकारी कर्तव्य करनेका उपदेश दिया है। सूत्रकी वचन परि पाटीकी गम्भीरता समाजके साथ अंधा बनकर चलनेको मना कर रही है और समाजकल्याणको अपनाने का उपदेश दे रही है। सूत्रकार स्वयं अपने मुख से—

**‘सारं माहाजनः संग्रहः पीडयति।’**

इस सूत्र में बहुमतीय निर्णयका विरोध कर चुके हैं।

**‘मतानुगतिको लोको न लोकः पारमार्थिकः।**

 यह किंवदन्ती भी बहुमतको अविश्वास्य घोषित कर रही है। साधारण लोग विचार कर काम करनेवाले या सन्मार्ग छांटकर फिर उसपर चलनेवाले न होकर भेडा-चाल होते हैं। बहुमत कभी भी विचारशीलोंका नहीं होता \। बहुमत चाहे सारा समाज ही क्यों न हो, उनका भी अन्धानुसमन न करके चक्षुष्मान होकर सत्यका अनुगमन करने से ही सम्पूर्ण समाजका कल्याण होता है। जिसमें समग्र मानवसमाजका कल्याण है वही चाणक्य जैसे विचारकको कहना चाहिये और वही उसके सूत्रका अर्थ भी होना चाहिये।

 कभी कभी बहुमतका विरोध करना देश के विशारशील लोगोंका स्पष्ट कर्तव्य होता है। ऐसे प्रसंग बहुधा आते हैं जब समाजके अनुभवी विद्वानों को अपने देशके मूढ बहुमतका विरोध करना पड़ता है। जब बहुजन विरोध में एकका मत सकलजनहितकारी होता है उस समय विज्ञ लोगोंको अज्ञानियों के बहुमतका अनादर करना ही पड़ता है। इसलिये इस सूत्रका यह यथाश्रुत अर्थ अनुभव विपरीत होनेसे उपादेय नहीं हो सकता कि बहुजन विरोध हो तो एक किसीका अनुसरण न करके बहुमतका अनुसरण करन। चाहिये । यह अर्थ मानवकी सत्यनिष्ठा (या स्वतन्त्रता) पर चोट करनेवाला होने से मान्य नहीं है ।

(दुर्जनोंका साझा हानिकारक)

**न दुर्जनेषु भागधेयः कर्तव्यः ॥ ४३३॥**

** मनुष्य हीनस्वभाववाले दुष्ट, क्रूर दुर्जनोंके साझेमें कोई काम न करे ।**

 विवरण— दुर्जनोंको किसी भी काम साझी न बनाये । दुर्जन लोग स्वयं तो नष्ट हो ही चुके होते हैं और दूसरोंको भी नष्ट कर डालते हैं । ये बडे कृतघ्न होते हैं। जैसे दुष्ट वायुमें रहनेसे अस्वास्थ्य और रोग होता है इसी प्रकार दुर्जनसंयोगसे मनुष्यका दुःखी होना अनिवार्य होता है ।

**‘दुर्जनः परिहर्तव्यः सद्भावै र्मण्डितोऽपि सन्।’**

 सद्भावोंसे मण्डित दीखनेपर भी दुर्जनसे दूर रहना चाहिये। ये लोग विषकुम्भं पयोमुखम्" मुखमात्र में ऊपर ही ऊपर दूध भरे विषसे भरपूर घडेके समात जिह्वा मात्र में मीठे और हृदय में अत्यन्त कडके होते हैं ।

पाठान्तर— न दुर्जनेषु भागधेयं कर्तव्यम् ।

(सौभाग्यशाली नीचों से संबन्ध अकर्तव्य)

**न कृतार्थेषु नीचेषु सम्बन्धः ॥४३४॥**

 **सौभाग्यवान् नीचोंसे सम्बन्ध मत करो।**

** **विवरण सौभाग्यशाली नीचोंके सौभाग्यसे लाभान्वित होने के लोभ में उनसे घनिष्ठ सम्बन्ध मत स्थापित करो। नीचोंकी कृतार्थता, उनका सौभाग्य, उनकी मानप्रतिष्ठा, सबकी सब नीचताकी ही सफलतायें हैं । नीचका सौभाग्य अकाल जलदोदय के समान न जाने कब, कहां, किसका प्रलय बुला डाले। नीचोंकी सफलताओं और सौभाग्यलक्ष्मियों में सम्मिलित होजाना नीचताको ही अपनाना होता है। मनुष्यकी नीचताको अपनाने से बडी और कोई दुर्गति नहीं हो सकती। यह सब समझकर मनुष्यको नीच

लोगोंके भौतिक कुप्रभावोंसे भामरक्षा करनी चाहिये \। नीवोंकी सुखसमृद्धि, मानप्रतिष्ठा, सौभाग्य आदि प्रत्येक गुण समाजको पथभ्रष्ट करने तथा पतित बनाने के काम आते हैं। सूत्रकार भौतिक, सम्पत्तिशाली, यशस्वी नीचोंके सम्पर्कसे होनेवाले समाजके अधःपतनके विरुद्ध उन सुधारक नामधारी लोगों को सावधान कर रहे हैं जो नीचोंको भौतिक सफलताओंकी चकाचौंधर्मे अंधे होकर उनसे सम्बन्ध बढानेको उदारता, उन्नति, समाजसंशोधन और राष्ट्रोन्नयन समझने की भ्रान्ति करके देशमाताके वक्षःस्थलपर आततायियोंसे छुरी लगवाकर समस्त राम्रो अशान्तिकी आग में ओंक देते हैं।

(ऋण, शत्रु तथा व्याधिक संवन्ध गंभीर कर्तव्य)

**ऋणशत्रुव्याधिवशेषः कर्तव्यः ॥४३५॥**

 **ऋण, शत्रु तथा व्याधिको निःशेष करना चाहिये।**

 विवरण— जबतक ऋण, अग्नि, शत्रु तथा व्याधिको पूरा निःशेष न कर डॉलो तबतक शान्तिसे मत बैठो। यदि ये शेष रह जायेंगे तो इनके बढ़ जानेपर इनसे अपना सम्पूर्ण विनाश होजानेका पूरा डर हैं। इन्हें रोष रख लिया जायगा तो यथाक्रम विनाश, दाह, हानि तथा मृत्यु अवश्यं भावी हो जायगी। शत्रु मान्तर बाह्य भेदसे दो प्रकार के होते हैं। पाप मनुष्यका अंतरशत्रु है। उसे पहचानकर क्षणभरमें भस्मीभूत कर डालना चाहिये। पाप मानवजीवनके सौंदर्य, सौख्य तथा यशका घातक शत्रु है। ऋणाग्निशत्रुव्याधिष्वशेषः कर्तव्यः।

पाठान्तर—ऋणाशिव्याधिवशेषः कर्तव्यः  
ऋण, अग्नि, शत्रु तथा व्याधिको निःशेष कर देना चाहिये ।

पाठान्तर—ऋणाशिव्याधिवशेषः कर्तव्यः  
यह पाठ अपपाठ है ।

(सम्पन्न जीवनका माहात्म्य)

**भूत्यनुवर्तनं पुरुषस्य रसायनम् ॥४३६॥**

 ** सम्पत्तियुक्त जीवन विताना दीर्घायु तथा स्वास्थ्यका जनक है ।**

 विवरण— जीवनमें धनैश्वर्य संग्रह के प्रयत्नका निरन्तर चलते रहना पुरुषके लिये रसायन है। जैसे रसायनसे वीर्यादिकी वृद्धि होती है, इसी प्रकार धनसंग्रह सुखजनक होकर जरा, व्याधिविनाशक तथा दैहिक सुख देनेवाला होता है। जरा तथा व्याधिके विनाशक द्रव्योंको” रसायन कहा जाता है ।

**दीर्घमायुः स्मृतिमैधामारोग्यं तरुणं वयः ।  
देहीन्द्रियवलं कान्ति नरो विंदू रसायनात् ॥**

 मनुष्य रसायनसे दीर्घ आयु, स्मृति, मेधा, आरोग्य, यौवन, देहबल, इन्द्रियशक्ति तथा कान्ति प्राप्त करे । ये ही सब काम धनसंग्रहसे भी होते हैं । इसलिये वह भी रसायन है और उस ( धनसंग्रह ) का काम जीवन पर्यन्त चलना चाहिये ।

(याचकोंका अपमान अकर्तव्य)

**नार्थिष्ववज्ञा कार्या ॥४३७॥**

** याचकोकाअपमान न करना चाहिये ।**

 विवरण— अधिकारी आर्थियोंकी की जा सके तो उनकी देश, काल, पात्रके अनुसार यथोचित सहायता कर देनी चाहिये । न की जा सके तो उनके समक्ष विनय तथा सहानुभूतिके साथ मधुरवाणी से अपनी असमर्थता प्रकट कर देनी चाहिये ।

**तृणानि भूमिरुदकं चाक्चतुर्थी च सूनुता ।  
एतान्यपि सतां गेहे नोच्छिद्यन्ते कदाचन॥**

 आसन, भूमि, जल, मीठी वाणी ये तो सत्पुरुषके घरोंसे कभी नष्ट नहीं होती। सत्यकी सेवा करनेके लिये घनका सदुपयोग करना ही धनवान्का दानधर्म है। जब कोई सत्यसेवक सत्यार्थदान करने की दृष्टि से पात्र अपात्र विचारकर किसी सत्यनिष्ठको अपने द्वारपर पानेका सौभाग्य प्राप्त करे, तब उसे उसकी उचित सेवाके द्वारा सत्यकी सेवा करके कृतार्थ होजाना चाहिये । सत्य ही पात्रापात्र विचारकी कसौटी है।

 धर्नासम्पन्न लोग सत्यकी सेवा करनेकी दृष्टिसे निर्धनोंका उपकार करें यह मानवसमाजका सामाजिक नियम है और यह गुणी निर्धन लोगोंकी एक सदाशा भी है। कारण यह है कि मनुष्यको समाजके सहयोगसे ही धनोपार्जनका अवसर और साधन प्राप्त होते हैं। धनियोंको समाजकी मूक स्वीकृति और सहयोग से ही धनी बननेके सुअवसर मिलते हैं। घनियों को अपने समाजके इस मूक सहयोगका उचित मूल्य आंकना चाहिये। समाजका यह ऋण जब जिस रूप में शीघ्रसे शीघ्र चुकाया जा सके चुकाने के लिये सहर्ष प्रस्तुत रहना चाहिये और इसमें ऋणमोक्ष अपनेको सौभाग्यशाली भी मानना चाहिये। धनियोंके पास जो अर्थी लोग आते हैं वे वेही लोग होते हैं जिन्होंने अपने मूक सहयोगसे उन्हें धनी बनने के अवसर दिये थे। आज परिस्थिति और आवश्यकताने विवश करके उन्हें अर्थी बनाकर भेजा है। ऐसे अर्थि योंकी अवज्ञा करना अपनी ही और अपने ही सौभाग्यकी, अपने ही सद्गुणोंकी अवज्ञा है। यह अवज्ञा आत्मविनाशका ही पूर्वाभास है।

 इसके अतिरिक्त अर्थी बनकर आनेवालों में अधिकारी अनधिकारी सब ही प्रकारके लोग आते हैं। गृहस्थ मनुष्यपर अपने बच्चोंका ही नहीं इस समस्त संसारके सत्यार्थ पालनका भार है जिसे उसे सामर्थ्यानुसार पूरा करना है। यदि ऐसे प्रसंगपर अवज्ञा करनेके स्वभाव से भूलसे किसी अधिकारीकी अवज्ञा होगी तो अवज्ञाकर्ताका सत्यच्युतिरूपी अधःपतन प्रमाणित हो जायगा।

(नीच प्रभुका स्वभाव)

**सुदुष्करं कर्म कारयित्वा कर्तारमवमन्यते नीचः ॥४३८॥**

 **नीच व्यक्ति सुकठार कर्म कराकर उसके न होने या अधूरा रह जानेपर या होजानेपर भी कर्ताको सफलताका यश न देनेकी भावनासे अपमानित किया करता है ।**

  विवरण— नीच व्यक्ति काम भी कठोर करा लेता है और कर्ताको उसके कर्तृत्वका यश न पाने देने के लिये उसका अपमान भी करता है

यदि वह कर्मकर्ताकी किसी दृष्टि से न हो पाया हो तब तो उसकी उचित मात्रा में गर्हणा ठीक है । यदि वह कर्म ही दुष्कर था और इसीलिये सफल नहीं हो सका तो उसमें उसका दोष नहीं है। अज्ञानी लोग दुष्कर कर्मकी दुष्करतापर ध्यान न देकर उसका संपूर्ण दोष कर्तार्क सिर डाल देते हैं। ऐसे समय सोचना तो यह चाहिये कि हमारा काम कारणदोषसे बिगडा है कि कर्तृदोषसे ? यदि वह काम किसी त्रुटिवश पूरा न हुआ हो या पूरा होकर भी निष्फल रह गया हो तो उसे दुबारा करना चाहिये और यदि पूरा हो गया हो तो उसे उसका यश न देने की दुरभिसंधि त्यागकर उसका स्पष्ट रूप से कृतज्ञ होना चाहिये।

पाठान्तर—सुदुष्करं कर्म कारयित्वा कर्तारं नावमन्येत।

 मनुष्य किसीसे दुष्कर कर्म कराकर न तो कारणवश विफल होजानेपर उसका अपमान करें और न कर्ताको कर्तृत्वका यश न पाने देने की दुर्भावनासे उसे अपमानित करे।

 ऐसा व्यवहार करनेसे कर्ता मिलने दुष्कर होताते हैं और यह स्वभाव अपना ही हानि करनेवाला होता है ।

(अकृतज्ञ सर्वदा दुःखी)

**नाकृतज्ञस्य नरकान्निवर्तनम् ॥४३९॥**

 **कर्ताका उपकार न माननेवाले अकृतज्ञ मनष्यका नरक (अधःपतनकी अवस्था )से कभी उत्थान नहीं होता ।**

 विवरण— अकृतज्ञ मनुष्य अपने इस दुष्ट स्वभाव से अपने सहायकों को निरुत्साहित करके सहायकद्दीन बनकर वेला रह जाता और अपने को अपने ही हाथोंसे दुःखद अवस्था फेंक देता है। अपनी कृतघ्नता से सहायक खोदेना ही नरकनिवास है ।

**कृतघ्ने नास्ति निष्कृतिः ।**

 कृतघ्नका कोई प्रायश्चित्त नहीं हैं ।

 पाठान्तर—न कृतघ्नस्य............।

(वृद्धि या विनाश मुत्रार्णा कुत्राणीपर निर्भर)

**जिह्वायत्तौ वृद्धिविनाशौ ॥४४०॥**

 **मनुष्यके वृद्धिविनाश उसकी सुवाणी तथा कुवाणीपर निर्भरहोते हैं ।**

 विवरण— यदि मनुष्य अपने सहकर्मियों का सम्मान तथा उनके प्रति कृतज्ञता प्रकट करता रहे तो उसकी वृद्धि और यदि वह उनका अपमान करे तो उसका विनाश होता है। मनुष्यके वृद्धिविनाश वाणीके सदुपयोग दुरुपयोगपर ही निर्भर होते हैं। मनुष्य दुर्वाणी से कार्यदानि तथा मधुरवाणीसे कार्य में सुकरता होती देखकर अपनी सुचिन्ता से अपनी वाणीकोसंयत रक्खे ।

**वाङ्माधुर्यात् सर्वलोकप्रियत्वम् ।  
धाक्पारुण्यात् सर्वलोकाप्रियत्वम्॥**

 मधुरभाषी सबका प्रेम प्राप्त करने में सफल होजाता है। वाणीकी कठो- रता गर्दभ षारव था कुत्तेके कनेके समान मनुष्यको सबकी घृणाका पात्र बना देती है।

 इस सूत्र में जिह्वा दूसरी इन्द्रियोंका भी उपलक्षण है। जिह्वा के समान अन्य इन्द्रियोंके संयम तथा चंचलतायें भी मनुष्य की वृद्धि या हानि करने चाली होती हैं।

(विष तथा अमृतका भंडार)

**विपामृतयो राकरो जिह्वा ॥४४१॥**

 **जिह्वा विष तथा अमृत चाहे जिसकी आकर बनाई जा सकती**

 विवरण— मनुष्य अपने मनकी स्थिति के अनुसार ही वाक्योच्चारण करता है। शान्त मनसे शान्तवचन और अशान्तमनसे अशान्तवचन निक- कता है । भशान्त होकर वचन बोलना अशान्ति पैदा करनेवाला होता है ।

बाणका घाव तो भर सकता है, परन्तु दुरुक्त वाणीका घाव जीवनभर नहीं भरता । इस दृष्टि से वचनको शान्त रखनेका उपाय मनको शान्त रखना है। शान्तवचन बाह्य संसार में भी अशान्ति रोकनेवाला तथा वक्ताको भी मानसिक शान्तिको सुरक्षित रखनेवाला होता है । शान्तिसे झगडे मिटतेअशान्तिसे वातावरणमें आग लग जाती है ।

**रोहते सायकैर्विद्धं वनं परशुना हृतम् ।  
वाचा दुरुक्तया विद्धं न संरोहति वावक्षतम् ॥**

 बाणोंके घाव तो भर जाते हैं, परशुसे काटे वन भी पुनः फूट आते हैं परन्तु दुरु (प) त वाणीका बींधा घाव कभी नहीं भरता ।

( प्रिय वाणीका महात्म्य )

**प्रियवादिनो न शत्रुः ॥४४२॥**

हितवादीका कोई शत्रु नहीं होता ।

**हितवाक्यप्रयोक्तुश्च दातुश्चैवोपकारिणः ।  
साधोर्वालस्य जगति रिपुर्नव प्रदृश्यते॥**

 हितवचन बोलनेवाले, दाता, उपकारी, साधु तथा बालकका संसार में (दुष्टोंको छोडकर) कोई शत्रु नहीं होता। मनको पतित करनेवाले काम क्रोधादि मनोविकार ही मनुष्यके मूल शत्रु हैं। अपने मनको अपनी ओर से निर्वैर बना चुकनेवालेको जिह्वासे सत्यको प्रकट करनेवाला द्दित वचन संपूर्ण मनुष्यसमाजका मित्र होता है। उसके वचन मनुष्यसमाजको कल्याणमार्ग दिखानेवाले होते हैं। मनुष्य की दूसरोंसे जो व्यक्तिगत शत्रुता ठनती है, वह भी वास्तव में मनुष्यसमाजकी शान्तिपर आक्रमण करनेवाले दुष्टोंके अहित, कटु, अयथार्थ, उत्तेजक वचर्नोसे ही ठनती है। अपने समा जका अपनी भोरसे शत्रु न बनना ही मनुष्यकी निर्वैर स्थिति है। यों तो संसारमै ज्ञानीके शत्रु भज्ञानी ही हैं। परन्तु ज्ञानी अपनी ओर से किसी के साथ शत्रुताचरणका अपराध नहीं करता। वह अपना इस महामहिम मानसिक स्थिति से निर्वैर रहता है ।

**मुनेरपि वनस्थस्य स्वानि कर्माणि कुर्वतः ।  
उत्पद्यन्ते त्रयः पक्षा मित्रोदासीनशत्रवः ॥  
पञ्च त्वानुगमिष्यन्ति यत्र यत्र गमिष्यसि ।  
मित्राण्यमित्रा मध्यस्था उपजीव्योपजीविनः ॥ (विदुर)**

 अपनी मुनिवृत्ति में लगे हुए एकान्तवासी मुनिके भी मित्र, उदासीन, शत्रु नामक तीन पक्ष उत्पन्न हो ही जाते हैं। तू जहाँ कहीं जायगा वहीं मित्र, शत्रु, मध्यस्थ, उपजीव्य तथा उपजीवी तेरे साथ साथ चलेंगे।

 ज्ञानी पुरुष अपनी हितोक्तियों से सम्पूर्ण समाजका मित्र बना रहकर समाजके शत्रुओंको पराभूत करता रहता है।

**स्तुता अपि देवता स्तुष्यन्ति ॥४४३॥**

 मधुरवचनके समर्थन में संसार में यह लोकप्रिय लोकोक्ति प्रचलित है कि स्तुतिसे तो अदृश्य देवतातक प्रसन्न होकर प्रार्थीकी मनोकामना पूरी कर देते हैं मनुष्यका तो कहना ही क्या?

 विवरण— सूत्र कहना चाहता है कि शक्तिशाली सत्पुरुषके कानों में पड़ा हुआ उसका गुणकीर्तन व्यर्थ नहीं जाता।वह उसे गुणग्राही सत्यवादी स्तावक के प्रति आकृष्ट करनेवाला अमोघ साधन बन जाता है। सत्य हो मनुष्यहृदयका स्वाभाविक स्वामी है। मानवहृदयका स्वाभाविक स्वामी सत्य ही सम्पूर्ण मनुष्यसमाजका शक्तिशाली प्रभु है। वाणीके द्वारा सत्यका प्रचार करनेसे समाजका कल्याण सुनिश्चित होजाता है। सत्यका प्रचार कभी भी समाजका हित करने में व्यर्थ नहीं जाता। मनुष्यको इस ध्रुव सत्यको ध्यान में रखकर किसीके आसुरी प्रभाव में आकर सत्यकी शक्तिके संबन्ध में संदिहान नहीं हो जाना चाहिये । गीता के शब्दों

**“अवश्चाश्रद्धधानश्च संशयात्मा विनश्यति ।”**

 अपने स्वरूप सत्यका ज्ञान न रखनेवाला, अपने स्वरूप सत्यपर श्रद्धा न  

रखनेवाला तथा सत्यके सम्बन्ध में संदिदान रहनेवाला व्यक्ति विनष्ट हो चुका होता है। इस दृष्टि से निःसंकोच होकर समाजके श्रेष्ठतम व्यक्तियों के सत्यका गुणगान करना सच्ची लोककल्याणकारिणी सेवा या वाक्चातुरी है। दोष या अपमानकी बातें सुनकर श्रोताके मन में वक्ता के प्रति अप्रीति और उद्वेग पैदा होजाता है। इसलिये पराराधन–पण्डित लोग अपने प्रिय मधुर सत्य भाषणोंसे ज्ञानी श्रोताओं को अपने अनुकूल बनाया करें ।

पाठान्तर— स्तुता देवा अपि चिरं तुष्यन्ति।  
स्तुतिसे भावर्जित देवतातक स्तावकपर कृपालु होजाते हैं।

(दुर्वचन द्वेपोत्पादक)

**अनृतमपि दुर्वचनं चिरं तिष्ठति ॥४४४॥**

 दुसरोंको संताप पहुंचाने या अवक्षा करनेकी भावना से कहा दुर्वचन अनृत (निराधार) हो तो भी श्रोताकी स्मृतिपर चिरकाल तक अपना द्वेषमूलक हानिकारक दुष्प्रभाव बनाये रहता है।

 विवरण— सन्ताप पहुंचाने की भावना से किसीको साधार दुर्वचन कहना भी अनुचित है। निराधार दुर्वचन तो कभी किसीको कहना ही नहीं चाहिये । साधार दुर्वचन कहना पड़े तो भी उसकी मर्यादाओंका पालन तो करना ही चाहिये । यदि दुर्वचन किसी अपराधकी भर्त्सना रूप हो और उचित मर्यादा में हो तो वह कल्याणकारी होता है। कर्तव्यवश किसीकी वास्तविक भूलपर कहे गए अवज्ञा या सन्तापकारी वचनसे अपराधी श्रोताको आत्मसुधारका अवसर दिया जाता है। सत्याधारित दुर्वचन इस विचार के प्रभावसे भरिसंत श्रोताकी बुद्धिको विद्रोही नहीं बनाता। वह उसे भरमसंशोधनका अवसर देकर सार्थक होजाता है। असध्याधारित या सहनको सीमासे बाहरवाला दुर्वचन श्रोताको वकासे बदला लेने के लिये उत्तेजित करता है।

 दुर्वचन स्वयं एक महापराध है। दुर्वचनका उद्देश्य या परिणाम कलह

है । वक्ताका उद्देश्य ही उसके वचनके सत्यासत्यकी कसौटी होता है। शुभ उद्देश्य से कर्तव्यवश कहा सभी वचन सत्यकी ही परिभाषा में आजाता है। कलह के उद्देश्य से उच्चारित प्रत्येक वाक्य मिथ्या होता है। अपने हृदयको क्रोधसे कलुषित करके उच्चारित वचन असत्यकी दासता होता है। शरीर, मन या वचन किसीसे भी असत्यकी दासता न करना मनुष्यकी सत्यनिष्ठा है। अपने मन, वचन, कर्म तीनोंको कर्तव्यकी सीमासे बाहर न निकलने देना ही व्यर्थतारहित सफल जीवन है । मन, वचन, कमको कर्तव्यकी सीमासे बाहर निकाल जाने देना जीवनकी व्यर्थता या निष्फल जीवन है ।मनमें उत्पन्न होनेवाले क्रोध आदि रिपुओंोंपर विजय पाकर रहना ही ज्ञानीकी विजय कुशलता है।

 वचन अपने मन तथा समाजकी शान्ति के लिये ही बोला जाना चाहिये । दूसरेको सन्ताप पहुंचाने की दृष्टि से तो कोई वचन बोलना ही नहीं चाहिये । दूसरोंको सन्ताप पहुंचाने की दृष्टि से उच्चारित वचन दूसरेके मनपर आघापहुंचानेसे भी पहले बाके ही हृदयको सन्तप्त तथा अशान्त कर चुक होता है। जो मनुष्य दूसरेके प्रति दुर्वचन कहकर उसपर अपना क्रोध प्रकट करना चाहता है वह पहले स्वयं ही क्रोधका आखेट बन चुकता है और अपना जीवन व्यर्थ कर चुकता है।

 दुर्वचन वास्तविकता के आधारपर हो या न हो वह दोनों ही परिस्थितियोंमें वक्ता के उद्देश्यकी कटुता के कारण श्रोताको दुःखी करनेवाला होजाता है। उदाहरणके रूप में अंधेको अन्धा कहना उसकी विकलांगतापर कटाक्ष करनेवाला होनेसे अन्धेको दुःख पहुंचाता है। इसी प्रकार समाजको निन्दित करने के लिये उसे अन्धा कहना भी उसको दुःख पहुंचानेवाला होता है । ऐसे शाब्दिक सत्याधारित भी दुर्वचनोंसे वक्ता, श्रोता किसीका भी उपकार नहीं होता। ऐसे दुर्वचन सदा ही असत्य और परिहार्य होते हैं । वचन अपने (वक्ता तथा श्रोता दोनोंके) हितार्थ ही बोला जाना चाहिये। जो वचन अपना ही अहित कर डाले वह श्रोताको भी पीडित करेगा ही। उस बोलना बुद्धिहीनता है।

 मनुष्यको जानना चाहिये कि उसके हितका केवल अपने से ही सम्बन्ध नहीं है, किन्तु उसका दित दूसरोंके हितोंके साथ अविभाज्य रूप से पूर्णतया सम्मिलित है। प्रत्येक वक्ताको अपने परसम्बद्ध हितको या अपने हितकी परसम्बद्धताको ध्यान में रखकर ही वाक्य बोलना चाहिये । तब वक्ताकावचन समाजद्दितकी सीमाका भंग करनेवाला नहीं बनेगा। क्रुद्ध होकर बोला हुआ वचन पहले तो वक्ताके हृदयपर आघात करता है। उसके पश्चात्क्रो धपात्रके हृदयपर चोट पहुंचाता है। ऐसा वचन अपने वक्ताका अनि हैं कर चुकनेके पश्चात् अपने श्रोताको कुछ तथा उत्तेजित कर डालता है। दुर्वचन वक्ता श्रोता दोनों ही पक्षोंके लिये अनावश्यक तथा अनिष्टकारी होता है। दुर्वचन साधार, निराधार किसी भी अवस्था में समर्थनीय नहीं है । यह तो मानना ही पड़ेगा कि वक्ता श्रोताके पारस्परिक संबन्ध मधुर होने चाहिये । जब वक्ता श्रोताके पारस्परिक संबन्ध कडवे होजाते हैं तब वक्ताके वचनोंसे कड़वापन भाना स्वाभाविक होजाता है इसलिए उस समय मौन ही सत्य भाषण है । पारस्परिक संबन्धकी मधुरता ही मधुर वचनोंकी जननी है ।

 इस सूत्र में सत्पुरुषों को ही अनिष्टकारी वचनोंसे रोका जा रहा है। अस पुरुषको नहीं। असत्पुरुषोंके लिये कोई शास्त्र या विधिविधान नहीं होता। दण्ड ही अबका एकमात्र शास्त्र होता है। वक्ता उत्तेजनाके अवसरपर श्रोताका मर्मच्छेद करने के लिये कडवी बात कहता है। उस समय उसके निराधार या साचार प्रत्येक वाक्यका परिणाम स्थायी शत्रुता होजाता है। चाहे मनुष्य अनिष्टकारी के आचरणपर उचित कटाक्ष ही क्यों न करे वह भी उसे उत्तेजित करनेवाला होजाता है । भद्र लोग अपनी भूलपर उचित भर्त्सना तो सुन सकते हैं परन्तु दुष्ट कदापि कटाक्ष या दुर्व चन सुननेको उद्यत नहीं होता। इसलिये जब कभी अनिष्टकारीको वचनके द्वारा अनिष्ट करनेसे रोकनेका कर्तव्य आये, तब यह ध्यान रखकर ही उससे कुछ कहना चाहिये कि उच्चार्यमाण वचनसे उसकी प्रतिहिंसाकी प्रवृत्तियों को उत्तेजित होने का अवसर न मिलने पाये, प्रत्युत तुम्हारे वह वचन उसकी

कुप्रवृत्तियों को रोक देनेवाले श्रुतिमधुर, युक्तिसंगत तथा सह्य हों। यही बचनका एकमात्र उद्देश्य है। श्रुति कटुवाक्यसे यह उद्देश्य पूरा नहीं होता, प्रत्युत कटुवाक्य कलदकी सृष्टि करनेवाले कलहके चिरस्थायी बीज बनजाते हैं ।

 जब समाजकल्याणकी दृष्टि से किसी सत्यको प्रकट करके अपराधीको अपराधी सिद्ध करना उद्देश्य हो, तब उसके प्रति विरुद्ध आरोपको व्यक्त करना समाजसेवाके रूपमें न केवल समर्थनीय प्रत्युत प्रशंसनीय भी होता है। तब भी कटाक्ष नहीं करना चाहिए।

 सूत्र कहना चाहता है कि संताप पहुंचाने की भावना से तो नीचको नीच भी मत कहो । कर्तव्यके वश होकर तो नीचको उचित मर्यादा में नीच कहना कर्तव्य होता है। समाजकल्याणकी दृष्टि से नीचोंकी पर्याप्त भर्त्सना की जा सकती है। इस दृष्टि से विचारशील लोग किसीकी निराधार भर्त्सना न करे। साधार भर्त्सना भी अपराधको सीमातक ही करनी चाहिये उससे आगे साधार भर्त्सना भी असह्य होजाती है ।

पाठान्सर—अनृतादपि दुर्वचश्चिरं तिष्ठति ।  
दुर्वाक्य असत्यसे भी अधिक चिरस्थायी होता है ।

(राजाका द्वेष्य बनना अकर्तव्य)

**राजद्विष्टं न च वक्तव्यं ॥४४५॥**

 **राजाकें व्यक्तित्वपर अप्रिय आरोप नहीं करना चाहिये । राजा या उसके प्रतिनिधिको अप्रिय वचन नहीं कहना चाहिये।**

 विवरण— राजा या उसके प्रतिनिधिको व्यक्तिगत रूप में न देखकर उसे प्रजाकी सामूहिक शक्तिके केन्द्र के रूप में देखना और उसके साथ अनुत्तेजक नम्र वाग्व्यवहार करना चाहिये । क्योंकि राजाके पास प्रजाकी सामूहिक शक्ति केन्द्रित रहती है इस कारण राजशेष मानवशेषसे सहस्रों गुण। अधिक होता है। राजाके प्रति बोले गये अप्रिय वचनों से उसके मन में

वक्ताके लिये मद्दा अनिष्टकारी रोष पैदा होकर निश्चित हानिकारक हो सकता है। इसलिये राजशक्विालोंके साथ सुविचारित सुसभ्य वाग्व्यवहार होना चाहिये । परन्तु इसका यह अर्थ नहीं कि मनुष्य औरोंके साथ अप्रिय भाषण करे। यहाँ केवल राजाके साथ वाख्यवहारकी परिपाटी बताई जा रही है। राजाके ही समान देव, विष, गुरु, साधु, नारी, महापुरुष तथा अपरिचित लोगों के साथ भी संयत भाषण होना चाहिये ।

 इस सूत्रसे राजकार्यों के विरुद्ध असभ्य समालोचना उसके भावी कार्यों पर निराधार दोषारोपण या राजनियमका उल्लंघन आदिका भी निषेध समझना चाहिये । इन कार्योंसे राजा प्रजा दोनोंको हानि होती है।

 इसमें कोई संदेह नहीं कि राज्यव्यवस्था में दुर्निति निन्दनीय होती है । परन्तु ध्यान रहे कि उस दुर्नितिका उत्तरदायी अकेला राजा नहीं होता। राजचक्र (राजाके मृत्यवर्ग) तथा वह राष्ट्र जिसमें अत्याचारित रहता है दोनों ही राजकीय दुर्नितिके उत्तरदायी होते हैं । राजा स्वयं अपनी इच्छामात्र से राष्ट्रका राजा नहीं बना करता। वह राष्ट्रकी ही प्रत्यक्ष या अप्रत्यक्ष सम्म तिसे राज्यपरिचालनका भार ग्रहण किया करता है। यदि कोई राष्ट्र अपनी सम्मतिका दुरुपयोग करके किसी अयोग्य व्यक्तिको राज्यसिंहासनपर बैठा दे तो उस राजकीय अयोग्यताका अपराधी स्वयं राष्ट्र होता है। योग्य राजाका चुनाव करना और उसे योग्य बने रहने के लिये विवश रखना राष्ट्रका ही कर्तव्य है। राष्ट्र तो राजाको ठीक रखनेका उत्तरदायी है और राजाका कर्तव्य राष्ट्रको ठीक रखना है। यह उभयपक्षीय राष्ट्रीय कर्तव्य है। यदि राजा अयोग्य है तो समझना होगा कि राष्ट्र अयोग्य है। अयोग्य राजा अयोग्य राष्ट्रका प्रतिनिधि होता है । इस दृष्टि से राष्ट्रका संशोधन न करके, राजाके व्यक्तित्वपर दोषारोपण करना उसे असंशोधित रहने देकर क्रुद्ध तथा प्रतिहिंसापरायण कर देना मात्र होजाता है। जबतक राष्ट्र असंशोधित रहेगा तबतक राजसिंहासनपर अयोग्य लोग ही राज्य करते रहेंगे।

औषध प्रयोगको आवश्यकता रोगी स्थानपर ही होती है। रोगके मूलको नष्ट न करके रोगके उपद्रवोंके साथ झगडनेसे रोग नहीं हटता। इ दृष्टि से भयोग्य राजाके व्यक्तित्व पर क्लीबोचित क्रोध दिखाना राष्ट्रसेवा न होकर राष्ट्रद्रोह है। जबतक राजा राष्ट्रकी सम्मति से राजसिंहासनपर बैठा हुआ है, जबतक उसके व्यक्तित्वपर किसी भी प्रकारका आक्रमण करना राष्ट्र में अशान्ति उत्पन्न करनेवाला होजाता है। ऐसी परिस्थिति में राष्ट्रसेवाका मर्म समझनेवालोंका यही कर्तव्य होजाता है कि कुशासक राजाके व्यक्तित्वपर आक्रमण न करके धैर्य के साथ राष्ट्रको उस मानसिक व्याधिको चिकित्सा करें जिसने अयोग्य व्यक्तिको राजसिंहासन पर बैठा रक्खा हो।

पाठान्तर—राजद्विष्टं न वक्तव्यम् ।

(मधुर भाषणका प्रभाव)

**श्रुतिसुखात्कोकिलालापात्तुष्यन्ति ॥४४६॥**

 **जैसे मनुष्य श्रवणसुख कोकिलालापोंसे तृप्ति अनुभव करते हैं इसी प्रकार विज्ञ लोग राजाओं या राज्याधिकारी बड़े बने हुए लोगोंको श्रुतिमधुर सत्यानुमोदित वाक्यपरिपाटी से सन्तुष्ट रक्खें। और अपने कामोमव्याघात उत्पन्न न होने दें ।**

 विवरण— अयोग्य राजाके साथ वार्तालाप करनेकी आवश्यकता पड़ने पर उसकी अयोग्यतापर कटाक्ष करनेके लिये उसके कानों में चुभनेवाली बात कहकर उसे क्रुद्ध कर देना हानिकारक है। इस सूत्र में कोकिलके कण्ठका उदाहरण इसलिये दिया है कि जब कि मनुष्यके कण्ठ में श्रोत के कानोंको पीडा न पहुंचाने का सामर्थ्य है, तब उसका दुरुपयोग क्यों किया जाय ? कान सदा ही अनुकूलता के प्यासे होते हैं इसलिये वचनको कटु हो जाने देना वचनकलाकी अनभिज्ञता है। ज्ञानीक कान सदा सत्य से प्यार करते हैं । अज्ञानीके कान सदा सत्यके शत्रु होते हैं। योग्य राजाको सत्यवचन सुनाकर तृप्त किया जाता है परन्तु अयोग्य राजा सत्यसे रुष्ट होजाता है ।

 सूत्र कहना चाहता है कि अयोग्य राजाको अकारण रुष्ट न करके उसे अपनी तात्कालिक वाक्चातुरीसे तृप्त करना ही बुद्धिमत्ता है। सारांश यह है कि जब कि राजाका हमसे स्वतंत्र कोई अस्तित्व ही नहीं है जब कि वह राष्ट्रके हार्थोका यन्त्रमात्र है, तब राजाको सत्य सुनाने के संकटमै न पडकर उसे अपने राष्ट्रसेवक कर्तव्यक्षेत्र में हो सुनाने के लिये स्थगित रखना चाहिये ।

पाठान्तर—श्रुतिसुखाः कोकिलालापाः।

 जब कि कोकिलके आलापतक सुखकर होते हैं तब मानवके मधुरा- लापोंके सखद होनेकी तो बात ही क्या ?

(कुकका पश्चात्ताप)

(अधिक सूत्र) **तप्यते दुष्करकारी यत्नवान् नाम।**

 **कुकर्ममें यत्न करनेवाला व्यक्ति सन्ताप पाया करता है ।**

 विवरण— दुराचारी, क्रूरकर्मा, कठोर स्वभाववाला कापुरूष अति उद्योगी परमनिपुण होनेपर भी अपने किये गर्दित कर्मके निकृष्ट फलसे स्वयमेव भीतर ही भीतर पश्चात्तापानिमें दग्ध होकर अनुतप्त और विषाद होता रहता है।

 जैसे बालकपन में विद्याध्ययनसे मन चुगनेवाले यौवनमें अपनी भूलपर पछताते हैं इसी प्रकार दुष्कर्माका अन्तरात्मा उसके गर्दित आचरणके लिये उसे सदा कोसता और नोचनोचकर खाया करता है। इसके विपरीत साधु- कारी स्वयं भी सुखी रहता और दूसरोंको भी सुख पहुंचाता रहता है।

(सत्पुरुषका स्वभाव)

**स्वधर्महेतुः सत्पुरुषः ॥ ४४७॥**

 सत्पुरुषत्वका हेतु स्वधर्म होता है। स्वधर्मपालनसे ही सत्पु. रुप बनते हैं। स्वधर्मपालन (स्वकर्तव्यपालन सत्पुरुषोंको ढालनेवाला सांचा है।

पाठान्तर —स्वधर्महेतुभूतः सत्पुरुष विशेषः ।  
सत्पुरुष ही स्वधर्मपालन कर सकता है।

( गौरवहीन लोग)

**नास्त्यर्थिनो गौरवम् ॥४४८॥**

 **समाजमें याचकका तथा कृपणधनीका सम्मानपूर्ण स्थान नहीं हैं ।**

 विवरण—अर्थी शब्द याचक तथा धनी दोनोंका वाचक है। समाज में न तो याचकका सम्मानपूर्ण स्थान है क्योंकि वह प्रार्थी बन जाने से दीन है और न समाजसें उस अर्थपिशाच धनीका कोई सम्मानित पद है जो समाजको लूटकर वन कमाता है और अनिवार्य रूप से सामाजिक अभ्यु स्थान में अपना आर्थिक सहयोग न देनेवाला कृषण होता है ।

(त्रियोंका भूषण)

**स्त्रीणां भूषणं सौभाग्यम् ॥४४९॥**

 **पतिव्रता तथा पतिपुत्रादि से सौभाग्यशालिनी रहना स्त्रियोंका भूषण है ।**

**‘सौभाग्यलक्षणं स्त्रीणां पातिव्रत्यं प्रकीर्तितम् ।’**

 पतिव्रता होना ही स्त्रीके लिये गौरव की बात है। विजय, क्षमा, गृह. कार्य दक्षता, शिल्प, वैदुष्य, श्रीरता, ईश्वरभक्ति तथा पातिव्रत्य स्त्रियोंके सौभाग्य हैं ।

**पतिपत्न्योर्विवाहमान्त्रिक संस्कारणकात्म्यात् पतिमत्वंपातिव्रत्यं च परं सौभाग्यम् ।**

 विवाहकालके मान्त्रिक संस्कारोंसे पतिपत्नीका ऐकारम्य होजाता है। इसलिये पाँतिव्रत्य तथा सुयोग्य पतिवाली होना स्त्रियोंका सौभाग्य है।

**मम व्रते ते हृदयं दधामि ।  
मम चित्तमनु चित्तं तऽस्तु ॥**

 विवाहकालमें पति पत्नीसे वेदकी भाषा में कहता है कि मैं तुम्हारे चित्तको अपने स्वीकृत व्रतमें संयुक्त करता हूं। तुम्हारा वित मेरे उद्दे- उपकी अनुकूलता करता रहे ।

**असौभाग्यं ज्वरः स्त्रीणाम्।** ( वृ. चाणक्य)

 पतित्रता न होना, पतिपुत्रादिसे वंचित होना तथा विनयादि उपर्युक्त गुणोंसे होन होना स्त्रियों के लिये ज्वरके समान दुःखदायी स्थिति है।

(अधिक सूत्र) **सौभाग्यं कर्तुराचारता।**

 **पतिके सदाचारके सदृश आचार बनाकर रखना ही पत्नीका सौभाग्य है ।**

(वैध जीविका शत्रुकी भी अनाश्य)

**शत्रोरपि न पतनीया वृत्तिः ॥४५०॥**

 शत्रुकी भी (वैध) जीविका नष्ट नहीं करनी चाहिये ।

 विवरण— समाजका शत्रु मनुष्यमात्रका शत्रु होता है। समाजमें अशान्ति फैलानेवाला ही मनुष्यका शत्रु होता है । शान्तिरक्षा के लिये शत्रुदमन करना भी मनुष्यका कर्तव्य है। परन्तु ध्यान रहे कि शत्रुकी अशान्तिकारक प्रवृत्तियां ही दमनीय होती हैं। शत्रुके आहारके साथ मनुष्यसमाजकी कोई शत्रुता नहीं है । शत्रुको यदि वह वैध आहार कर रहा तो उससे वंचित कर देना उसे आहारसंग्रह के लिये समाजपर और अधिक आक्रमणके लिये विवश करना होजाता है। शत्रुको उसके वैध आहारसे वंचित कर देना समाजकी शान्तिपर अधिक भाक्रमण करवाना होजाता है। अपनी वैध जीविकाका अधिकार तो आततायीको भी है। जब वह समाजपर आक्रमण करता है तब उसकी आक्रामक प्रवृत्तिको न रोककर उसकी वैध जीविकामात्र रोक देनेसे उसकी आक्रमण प्रवृत्ति दुगनी प्रोत्सा- हित होजाती है। यह समझ लेना चाहिये कि आततायीको मिटाना तथा उसकी वैध जीविका नष्ट करना या दो अलग अलग परिणाम रखनेवाली दो अलग बातें हैं। आततायीका बाल बांका न करसक कर उसकी वैध जीविकापर आक्रमण करनेसे उसका भाततायीपन नष्ट नहीं होजाता ।

 यहांपर मनुष्यकी सामूहिक शक्तिको आततायीके विनाश में प्रयुक्त करनेसे रोकना अभिष्ट नहीं है किन्तु वह तो कर्तव्य रूप में स्वीकृत ही है। इस महत्वपूर्ण विवेचनाको ध्यान में रखकर भाततायीकी वैध जीविकामात्र में विघ्न डालना उसके आततायीपनको प्रोत्साहित करना तथा समाज में अशान्ति बढाना होजाता है । भाततायी जीविकार्जन करके अपना तथा अपनेपर निर्भर परिवारका भरणशेषण करता है। आततायी की जीविका के साथ पारिवारिकों की भी जीविकाको नष्ट करना भाततायियोंकी संख्या बढाना है। राष्ट्र में बेकारी उत्पन्न न होने देना राजा तथा नागरिकोंका सबका कर्तव्य है। चोरों, लुटेरों, डाकुओं, भाततायियोंको उचित दण्डके द्वारा ही शासनाधीन रक्खा जा सकता है। ये लोग समाजके दूषित अंग हैं। राजकीय कर्तव्य राजकल्याणकी दृष्टि से निर्धारित होते हैं। राष्ट्रकल्याणकी दृष्टि से राष्ट्रकंटक बन जानेवाले दो चार, दश पांच आतवायियोंका वृत्ति सहित समुच्छेद करना राज्यव्यवस्थापकोंका अत्याज्य धर्म होजाता है। आततायी लोगोंकी जीविका परस्वापहरण इत्या आदि नृशंस उपायोंसे ही संपन्न होती है। जब इन समाजशत्रुओं के जीविका नष्ट करनेका प्रश्न अनिवार्य रूप लेकर उपस्थित होता है तब इनके इन गर्दित उपायको राष्ट्र की ओरसे सुरक्षित रखना या रहने देना असंभव कल्पना है। इस दृष्टि से इस सूत्रका यही एकमात्र अर्थ होना संभव है कि शत्रुकी वैध उपायोंसे होने. वाली जीविकाको नष्ट न किया जाय ।

 जबतक शत्रुका अवैध जीविकार्जन प्रमाणित न होजाय तबतक उसका भर्जित धन राज्यव्यवस्थाकी ओरसे अर्थदण्डके रूप नहीं छीना जा सकता। यदि अपराध प्रमाणित न हो तो अभियुक्त व्यक्तिका निर्दोष स्वीकृत होना उसका वैध अधिकार है । किसीको संदिग्धावस्था में दण्डित करना अवैध कार्यवाही है। जिस प्रकार डाकूके घर डाका डालना या चोरके घर चोरी करना उस जैसा अपराधी बन जाना होता है, इसी प्रकार इस सूत्र में प्रतिहिंसाकी भावना से शत्रुताचरण करनेको निन्दित निषिद्ध ठहराया गया है ।

सूत्रका दृष्टिकोण यह है कि मनुष्यसमाजके शत्रुको दण्डित करने में भी न्यायसंगत समाजकल्याणकी दृष्टि रहनी चाहिये। क्योंकि अपराधियोंको रोककर समाजकल्याणको सुरक्षित रखना ही राष्ट्र तथा नागरिकोंका कर्तव्य है। अपराधी लोगोंको दण्ड देने के लिये उन्हें अपराधी सिद्ध करना भी राष्ट्र और समाजका कर्तव्य है । शंकामात्र से किसको दण्ड नहीं दिया जा सकता। अपराधी व्यक्तिको जीविकार्जनके अवैध उपायों से बलात् रोककर वैध जीविकाका अर्जन के लिये विवश करके रखना राष्ट्र तथा नागरिककोंका कर्तव्य है। आततायी प्रवृत्ति रखनेवाले मनुष्यको दण्डभय से ताडित भीत और त्रस्त करके उन्हें समाजका अकल्याण न करने देना राष्ट्रका कर्तव्य है।

(जीवनोद्योगों की शत्रुसे रक्षा)  
( अधिक सूत्र ) **शत्रुभिरनभिपतनीया वृत्तिः ।**

 बुद्धिमानकी प्रवृत्तितक शत्रुका आक्रमण नहीं पहुंचना चाहिये। मनुष्यको अपने जीवनसाधनों को शत्रुओंके आक्रमणोंसे सुर- क्षित रखना चाहिये ।

**अप्रयत्नादेकं क्षेत्रम् ॥४२१॥**

  **जहां जल सुलभ हो वही कृषियोग्य भूमि होती है।**

 विवरण— जिस स्थानमें कृषिके लिये अनायास जल मिल सके वही स्थान कृषिके योग्य होता है। कृषिके ही नहीं निवासके योग्य भी वही स्थान माना जाता है जहां जल अनायास मिलता है। मरुभूमि कृषि तथा निवास दोनोंडीके अयोग्य मानी जाती है। नदी, समुद्र या सरोवरोंके पासवाली सिकताहीन समतल उर्वरभूमि ही कृषि तथा निवासके योग्य और स्वास्थ्यकर होती है।' क्षीयते धान्यादिभिरिति क्षेत्रम्' जो भूमि धान्यादि उत्पन्न करके क्षीण शक्ति होती रहती तथा वारंवार खाद मांगती रहती है वह भूमि क्षेत्र या कृषिभूमि कहाती है ।

पाठान्तर—अप्रयत्नादेकं क्षेत्रम् ।  
साधारण प्रयत्नसे एक ही क्षेत्र अन्नकी उपज दे सकता है ।

(क्षुद्र के भरोसे बलवानसे मत बिगाडो)

**एरण्डमवलम्ब्य कुंजरं न कोपयेत् ॥४५२॥**

** सारशून्य अदृढ एरण्डका आश्रय लेकर महाकाय हाथीको कुपित न करे ।**

 विवरण— क्षुद्र सहारे के भरोसे बलवान् से न लडे। क्षुद्र साधन से बलवान्का ताडन निवर्तन, निग्रह या अवरोध संभव नहीं है किन्तु इससे अपना ही महाअनिष्ट हो सकता है। मनुष्य जैसा कार्य करना सोचे उसी प्रकार की सामग्री भी तो संचित करे । लघु उपायसे गुरुकार्य न छेड बैठे। जैसे नखनिकृन्तन से वृक्षच्छेद असंभव है इसी प्रकार लघु उपायसे गुरु कार्यकी सिद्धि असंभव है। वृक्षच्छेद कुठारसे ही संभव है। आ इरति वायुमिति एरण्डः ‘जो वायुका विनाशक वृक्ष है वह एरण्ड कहाता है। एरण्ड तैल तथा मूलकी त्वचा अत्यन्त वायुनाशक होती है ।

( देहकी विशालता जयका साधन नहीं )

**अतिप्रवृद्धा शाल्मली वारणस्तम्बो न भवति ॥४५३॥**

** अत्यन्त पुराना या अति विशाल भी शाल्मली हाथीका बन्धन नहीं बनाया जाता ।**

 विवरण- जैसे पुराना विशाल शाल्मलि अकठिन तथा असार होने से हाथी बांधने योग्य नहीं माना जाता इसी प्रकार निर्बल मनवाले लोग चाहे जितने समृद्ध और हृष्टपुष्ट हो जानेपर भी बलवान् से टक्कर लेने योग्य नहीं होते। मनुष्य में बलवद्विरोधके लिये अन्तःसार (अर्थात् मनोबल) होना चाहिये । हार्दिक बल ही संग्रामकी विशेष योग्यता है, भुजबल नहीं। मेदस्वी स्थूलकाय लोग कृशकाय निरोग लोगों के साथ युद्ध छेडकर विजय नहीं पा सकते ।

 शाल्मलीके विषय में किंवदन्ती है ‘पष्ठिवर्षसहस्राणि वने

जीवति शाल्मली' शाल्मलीका वृक्ष साठ हजार वर्षातक जीवित रहता है। इसीसे शाल्मलीका दूसरा नाम ‘स्थिरायु’ भी है ।

पाठान्तर— अतिप्रवृद्धा शाल्मलिर्न वारणस्तम्वः।

**अतिदीर्घोऽपि कर्णिकारो न मुसली ॥४५४॥**

 **जैसे कनकचम्पा (या कनेर) चाहे जितना लम्बा और मोटा होजानेपर भी मूसल बनाने के काम नहीं आता, इसी प्रकार निर्बल मनवालेके पास चाहे जितने भौतिक साधन होजानेपर भी वह वलके काम नहीं कर सकते।**

पाठान्तर— न दीर्घोऽपि कर्णिकारः मूसलो भवति ।  
विशालकाय भी कनेर मूसल नहीं बन

( निर्बल मनसे बलके काम नहीं किये जाते) सकता।

**अतिदीप्तोऽपि खद्योतो न पावकः ॥४५५॥**

 **जैसे खद्योत चाहे जितना दीप्तिमान होनेपर भी अपने शक्तिवैकल्य के कारण आगका काम नहीं दे सकता, इसी प्रकार निर्बल मनवालोंसे बलका काम नहीं हुआ करता ।**

पाठान्तर— अतिज्वलितोऽपि खद्योतो न पावके नियुज्यते

 जैसे अति प्रज्वलित भी खद्योत भागके स्थान में उपयुक्त नहीं होता, इसी प्रकार निर्बलोंसे बलके काम नहीं होते।

(बडोंका गुणी होना अनिवार्य नहीं)

**न प्रवृद्धत्वं गुणहेतुः ॥४५६॥**

** किसीका किसी बात में वृद्धि पा जाना उसके गुणी भी होनेका प्रमाण या साधक नहीं है ।**

 विवरण— किसीका अवस्था धन, विद्या, यश आदिले वृद्धि पा जाना अतिमान्य, यशस्वी या महावृद्धिसम्पन्न होजाना उसके धीरता, उदरता,

संयम, क्षमा आदि मानवोचित गुणोंसे गुणी होनेका प्रमाण नहीं है। कई लोग अवस्थावृद्ध, विद्यावृद्ध, धनवृद्ध, यशोवृद्ध, भाग्यवृद्ध या संयोगवृद्ध होनेपर भी अत्यन्त निर्गुण होते हैं। कईवार तो देखा गया है कि जहां यश होता है वहां धूर्तताकी जड़ें पाताल तक गहरी चली गई होती है । यज्ञ और धूर्तताका प्रायः साथ पाया जाता है। बडप्पन्नोंके पीछे धूर्तताके विराट् अड्डे पाये गये हैं। असाधारण देदिक प्रदर्शन, असाधारण भोजनाडंबर, आत्मभरिता, दिखावटी, त्याग, तपस्या और मुनिवेश घोखेकी दट्टियां पाई जाती हैं। इसलिये मनुष्यको इन यशोव्यवसायी बड़े समझे हुए लोगोंसे सावधान रहना चाहिये । किसीका बडप्पन या यश देखकर अविचारित रूपसे उससे प्रभावित नहीं होजाना चाहिये \। घनिष्ट निरीक्षण के पश्चात् ही किसीका विश्वास करना चाहिये ।

(दुष्प्रकृतिवाले सारवान नहीं बनते)

**सुजीर्णोऽपि पिचुमन्दो न शकुलायते ॥४५७॥**

 जैसे अति पुराना भी नीमका काठ, लचित्र (चाकू) बनाने के काम नहीं आता. इसी प्रकार दुष्ट प्रकृतिके लोग पुराने पडकर भी अपनी सारहीनता नहीं छोड़ देत और सारवान नहीं बन जाया करते।

 विवरण— जैसे कुत्ते की पूंछ बारह बरस नलकीमें रक्खी जानेपर भी अपना टेढापन नहीं त्याग देती इसी प्रकार गुणहीन लोग पुराने होजानेसे अपने दुरभ्यास नहीं त्याग देते ।

(सन्तान मातापिताके समान)

**यथा बीजं तथा निष्पत्तिः ॥४५८॥**

** जैसा बीज वैसा फल ।**

 विवरण— जैसी जिसकी कारणशक्ति वैसा उसका फलविपाक जैसी बुरी–भली मंत्रणा वैसा ही कार्य । जैसे माता–पिता या समाज वैसे ही

बालक। जैसे बोओगे वैसा काटोगे । इसलिये बीजको सदा शुद्ध निर्दो बनाकर रखना चाहिये । मातापिता ही बालकोंके बीज हैं। उनके निर्दोष आचरण होने से ही देशको ऊँचे मनुष्य मिलने संभव हैं। मानवशिशु जिन या जैसे मातापिताकी गोद में उतरता है उसमें अनिवार्य रूप में उन्हीं के गुण आते हैं। संयमी असंयमी मातापिताके संयमी असंयमी सन्तति होती है ।

(बुद्धि शिक्षादीक्षा के अनुसार)

**यथाश्रुतं तथा बुद्धिः ॥४५९॥**

 **जैसी जिसकी शिक्षा होती है वैसी उसकी बुद्धि बनती है।**

 विवरण- इसलिये शिक्षा में यह ध्यान रखना आवश्यक है कि विद्यार्थियोंको भ्रान्त इतिहास, भ्रान्त विचार, भ्रान्त चरित्र, पढाया, सुनाया, सिखाया था दिखाया ही न जाय । जिन बालकोंकी शिक्षादीक्षापर राष्ट्रोंका भविष्य निर्भर है उनके चारित्रिक विकासके विषय में कितनी बड़ी सावधानीकी आवश्यकता है ? यह बात शिक्षाशास्त्रियोंके सोचनेकी है।

(आचार कुलके अनुसार)

**यथाकुलं तथाऽऽचारः ॥४६०॥**

  **जैसा कुल वैसा आचार।**

 विवरण— लोगोंके आचार कुर्लोकी आचारपरम्परा के अनुसार होते हैं। जो वंश, धर्म, गुण, गौरव में जितना सम्पन्न होता है, उस कुलका कौकिकन्यवहार भी उसी प्रकारका सदार होता है। उस कुलमें पले बालकका उदार होना स्वाभाविक होता है। बाचारके कुलाचार, शिष्टाचार, लोकाचार, स्त्र्याचार आदि अनेक भेद होते हैं। इसी अभिप्रायसे 'सुतं पितृगुणं धत्ते धत्ते मातृगुणं सुता की लोकोक्ति प्रचलित है।

 जिस कुलके बड़े लोग सूरज निकलने तक सोते हैं, उस कुलके बालक भी सूरज निकलने तक सोये पड़े रहते हैं। जिस कुलके बड़े लोग खड़े होकर

मूत्रोत्सर्जन करते हैं उसके बालक भी खड़े होकर मूत्र करनेमें गौरव अनुभव करते हैं। जिस कुटुम्बके बडे लोग एक थाली में एक दूसरेका जूठा खा लेते और एक पात्र में जूठा पानी पी लेते हैं उस घरके बालकोंको उच्छिष्ट भोजन, धूम्रपान तथा उच्छिष्टपानमें घृणा नहीं रहती। उन्हें पतित रोगियोंकी जूठनकी संभावनावाले साझेके बाजारू पात्रों में पेयपान करने में घृणा नहीं रहती।

(ऊंचेसे ऊंचे विद्यालय कुलाचार से ऊंचा आचरण नहीं सिखा सकते)

**संस्कृतः पिचुमन्दो न सहकारो भवति ॥४६१॥**

 जैसे गुड आदि के संस्कारोंसे संस्कृत भी निम्बवृक्ष अपनी स्वभाविक तिक्तता त्याग कर आम्रवृक्ष नहीं बन जाता, इसी प्रकार दुर्जन किसी प्रकार भी उपदेश, प्रचार आदि द्वारा दुर्जनता त्याग कर सज्जन नहीं बनता।

 विवरण— मनुष्य अपनी कुलपरम्परासे ऊंचा आचरण नहीं कर सकता। बालकपन में अपने उत्पादक कुलसे सीखा हुआा स्वभाव सैकड़ों यत्नों से भी नहीं छूटता। जैसे मिट्टीके नये पात्र में सबसे पहले भरी हुई वस्तुको गन्ध उसके अन्तरतम तक समा जाती है और कभी नहीं बदलती, इसी प्रकार बाल्यावस्था में सीखे कौटुम्बिक संस्कार अपरिवर्तनीय होते हैं ।

पाठान्तर—सुसंस्कृतोऽपि पिचुमन्दो न सहकारः ।

(अध्रुव महान् के लिये ध्रुव अल्पको मत त्यागो)

**न चागतं सुखं परित्यजेत् ॥४६२॥**

 **ध्रुव अल्पसुखको अनागत अध्रुव बृहत के लिये न त्यागे ।**

 विवरण— अनुकूल वर्तमानको त्यागकर अनिश्चित भावकी आशा से उसके पीछे दौड़कर उभयभ्रष्ट न बने । आया सुख न छोडे । सुअवसर खोना नहीं चाहिये । सुअवसर गाढान्धकारमें प्रकाशदर्शन के समान दुर्लभ

हुआ करते हैं। सुअवसर कभी कभी आया करते हैं। सुअवसर सद प्रार्थनीय और सदा उत्पादनीय होते हैं। परन्तु मनुष्यको सुखके भ्रममें दुःखको नहीं अपना लेना चाहिये। मनुष्य यह जाने कि इस संसार में सुखकी मूरत लगाकर संसारको ठगते फिरनेवाले दुःखों की न्यूनता नहीं है।

(दुःख मनुष्यकी स्वेच्छा स्वीकृत व्याधि)

**स्वयमेव दुःखमधिगच्छति ॥४६३॥**

** मनुष्य स्वयं ही अपने दुःखोका कारण बना करता है दूसरा नहीं ।**

 विवरण— दुःख मनुष्य के अज्ञान से उत्पन्न हुआ। रोगमात्र है। मनुष्यको बाहरवाला कोई दुःख देता है यह उसकी मूढ धारणा है। मनुष्य के पास तत्वज्ञान नामकी एक ऐसी कला है कि वह संसारभरके दुःखों को शर्करालिप्त भोज्योंके मधुर बन जाने के समान सुखरूप में परिवर्तन कर देती है । दुःखको सुख बनानेकी जो कला है वही तो तत्वज्ञान है । मनुष्य तत्वशानी न होने तक तो दुःख भोगता और तत्वज्ञान होजानेपर दुःखके प्रश्नको समाप्त पाता है। यदि तत्वज्ञान होजानेपर भी दुःखका प्रश्न समाप्त नहीं हुआ तो निश्रय जानो कि तस्वज्ञान वास्तविक नहीं है ।

 श्रम या दानसे लेना भी लेना है और चोरीसे लेना भी लेना है। लेना एक समान होनेपर भी एक लेना सुखका कारण तथा दूसरा लेना दुःखका कारण होता है। उचित मार्ग से आये घनसे मनुष्य सुख पाता तथा अन धिकारपूर्वक (अर्थात् चोरी, माया, वंचना आदि गर्हित उपायोंसे) आये घनसे अपनी ही भूलोंसे दुःख भोगता है। लेना समान होनेपर भी लेनेकी दुर्नीतिसे दुःख तथा लेनेकी सुनीतिसे सुख होता है। लेनेकी दुन तिसे होनेवाला दुःख उसे किसी दूसरेके देने से नहीं होता। इस दुःखका तो मनुष्य स्वयं ही विधाता है। सचमुच मनुष्य स्वयं ही अपने अच्छे बुरे भाग्यका एकमात्र विधाता है ।

(जीवनका ऊंचा मापदण्ड मनुष्य के सुखका विनाशक)

(अधिक सूत्र) **स्वयमेव दुःखमधिगच्छति राजचर्यात् ।**

 मनुष्य अपनी धनशक्तिसे अधिक राजाओंके आडम्बर (ठाठबाट) बनाकर अपना व्यय बढाकर अपने आपको दुःखोंमें फंसा लेता है। मनुष्यका भाग अपने ही हाथमें सुरक्षित या अरक्षित रहता है।

‘एतदेवात्र पाण्डित्यं यदायादल्पतरो व्ययः।’

 चतुराई तो यह है कि व्यय आयसे न्यून हो ।

**यः काकिनीमप्यथप्रणष्टां समुद्धरे निष्कसहस्रतुल्याम् ।  
कालेषु कोटिष्वपि मुक्तहस्तस्तं राजसिंह न जहाति लक्ष्मीः॥**

 जो कौडीको भी कुमार्गसे नष्ट न होने देकर सहस्र सुवर्ण मुद्राओं की भांति बचाता और योग्य समय आनेपर करोडो मुद्राओं को मुक्तहस्त होकर व्यय कर देता है लक्ष्मी उस राजसिंहको कभी नहीं त्यागती ।

(रात्रिभ्रमण अकर्तव्य)

**न रात्रिचारणं कुर्यात् ॥४६४॥**

 ** रात्रि में भ्रमण न करे ।**

 विवरण— रात्रि में निशाचर दुश्चरित्र मनुष्य तथा हिंस्र पशु निःशंक होकर विचरण करते हैं इसलिए रात्रि भ्रमणसे प्राणसंकट होसकता है रात्रि में समागत विपत्तिको दिखानेवाला प्रकाश तथा सहायकोंका सान्निध्य न होनेसे उस समय विपत्ति मनुष्यको सहसा पकड लेती है और रात्रिकालीन असावधानतासे अप्रतिकार्य हो जाती है। रात्रि में विपद्धारक सदायकका मिलना भी प्रायः कठिन होता है। रात्रिभ्रमणसे शरीर में वायुकोष, अभिमान्य, रूक्षता और स्वास्थ्यहानि होती है।

(रात्रि जागरण अकर्तव्य)

**न चार्धरात्रं स्वपेयात् ॥४६५॥**

 **आधी रात बिताकर न सोये ।**

 विवरण— रात्रि के प्रथम याम बीतनेपर सो जाना चाहिये तथा एक याम रात्रि रहते जाग उठना चाहिये केवल मध्यके याममें सोना चाहिये। ब्राह्म मुहूर्त में उठना अत्यावश्यक होनेसे मनुष्य पहले प्रथम यामसे अधिक न जागे। 'ब्राह्म मुहूर्ते या निद्रा सा पुण्यक्षयकारिणी' ब्राह्म मुहू र्तकी नींद पुण्यक्षय करनेवाली है। आधी रात तक जागते रहने से दिल में सोना अनिवार्य होजाता है जो स्वास्थ्य के लिये हितकर नहीं है। दिनमें सोना आयुर्वेद में प्रायः समस्त रोगका कारण बताया गया है। दिवानिद्रासे बचने के लिये प्रथम यामसे अधिक नहीं जागना चाहिये ।

पाठान्तर—न चार्धरात्रं स्वप्यात् ।  
स्वप्पात् पाठ व्याकरणसंगत है ।

(जीवनाचार कुलवृद्धोंसे सीखो)

**तद्विद्वद्भिः परीक्षेत ॥४६६॥**

 **कब सोना, कब जागना, कब खाना तथा कब चलना युक्त है, ये बातें अनुभवी कुलवृद्धों, संभ्रान्त विद्वानोंसे सीखे।**

** **विवरण— भविचारशील लोग अपनी दैनिक चर्या में यथेच्छ व्यवहार करके मिरन्तर रोगी रहते और क्लेश पाते हैं।

**युकाहारविहारस्य युक्त चेष्टस्य कर्मसु ।  
युक्तस्वप्नावबोधस्य योगो भवति दुःखहा ॥ (भगवद्गीता) **

 परिमित आहार विहार करनेवाले युक्त कर्म, युक्त जागरण तथा युक्त शयन करनेवाले के पास दुःखनाशकी कला आ बसती है ।

पाठान्तर— न तद्विपरीक्षेत

 दिनचर्यासंबन्धी कर्तव्याकर्तव्यकी परीक्षा में हानिकर विरुद्ध निर्णय न कर बैठे। यह पाठ अपपाठ है ।

(परगृहप्रवेश अकर्तव्य )

**परगृहमकारणतो न प्रविशेत् ॥४६७॥**

** विना उचित कारण तथा विना वैध अधिकारके दूसरेके घरमें प्रवेश न करे ।**

 विवरण— मनुष्य गृहस्वामीकी प्रवेशाज्ञा, प्रगाढ परिचय या सुपुष्ट विश्वास होनेपर ही पर गृह प्रवेश करे । इन परिस्थितियोंके विना पर गृह प्रवेश संकटपूर्ण तथा अपमानकारी होता है।

 घर तो उपलक्षण है। दूसरे के स्थान, द्रव्य, शस्य क्षेत्र, उद्यान आादि में भी प्रवेशानुमति पाये विना जाना अनुचित है। इनमें प्रवेशका अर्थ इनमेंसे कुछ लेना है। अननुमत, अदत्त, अवैध, स्वत्वद्दीन वस्तुको लेना चोरी है। धर्मशास्त्रकार तो परद्रव्य चुरानेकी भावनाको भी चोरीमें गिनते हैं । पाप भावनामें ही होता है कर्ममें नहीं ।

(असंयमने समाजको भ्रष्टाचारी बना दिया है)

**ज्ञात्वापि दोषमेव करोति लोकः ॥ ४६८॥**

 **लोग अपनी सत्य स्वाभाविक बुद्धिसे अपने कामको बुरा समझते हुए भी परद्रव्य-हरणादि रूप अपराध कर बैठते हैं ।**

** **विवरण— यहांतक कि राज्यसंस्थाको हथिया बैठनेवाले देशके गिनेचुने चोटीके लोग भी राज्याधिकारका आस्वाद चखते ही अपनी मर्यादा भूल जाते हैं और राष्ट्रकी धरोहरके चोर, डाकू, लुटेरे, लम्पट, ठग बनने में राजशक्तिका जानबूझकर दुरुपयोग करके विधानका मंग करते, संविधानकी प्रतिज्ञाको पददलित करते, 'पयोमुख विपकुम्भ बनकर जनताको झूठे आश्वासन दे देकर मिथ्याचार करते हैं ।

 ये लोग जनताके अविश्वासभाजन बननेका कोई डर नहीं मानते। ये जनताके अपने दुराचारोंसे परिचित होजानेपर भी निर्लज्ज होकर धुआँधार व्याख्यान दे देकर अपने मुँह मियाँ मिट्ठू बनते फिर करते हैं। ये लोग

अपने हाथों में फंसी हुई आसुरी शक्तिके घमंड में आकर लोकनिंदाका डर नहीं मानते। ये लोग जनमत व्यवसायी चाटुकार पत्रकारोंके स्तुति लेखको ही अपने राज्याधिकारका समर्थक तथा जनमतको दबाकर रखनेवाली अव्यर्थ शक्ति मानकर निर्भर होकर यथेच्छ अत्याचार करके प्रजाको जर्जरित कर डालते हैं। मनुष्य पहले तो दुष्ट स्वभाव बना लेता है और फिर उस स्वभावके अधीन होकर उसीका दीनदास बनकर रहने लगता है। यह मानवजीवनका कैसा निकृष्ट पहलू है कि वह जानता हुआ भी दुराभ्यासवश पापमें हाथ डालने से अपनेको रोकता नहीं है।

 मानव कैसा निःसार, कितना पामर, कितना तुच्छ और कितना घृण्य बन चुका है कि अपने आपको भूल करने से रोकनेका सत्साहस तक खोबैठा है। भले बुरेकी पहचान तो सब ही मनुष्यको है। फिर भी संसार में भला करने तथा बुरा छोडनेकी सुबुद्धिका प्रायः अभाव पाया जाता है। लोग जानते और भली प्रकार जानते हैं कि दूसरेके घर, उद्यान, क्षेत्र आदि विना उचित अधिकारके नहीं जाना चाहिये फिर भी जाते हैं। लोग जानते हैं कि राजशक्तिको हाथ में लेकर राज्याधिकारका दुरुपयोग करके उससे व्यक्तिगत स्वार्थोंका साधन नहीं करना चाहिये, फिर भी लोग कार्या र्थियोंपर राजशक्केिका दबाव देकर अन्यायपूर्वक उपार्जन करना नहीं छोड़ते। मानवकी यह प्रवृत्ति मानवजातिके भयंकर अधःपतनका दुष्ट उदा. हरण है। इसका अर्थ हुआ कि साधारण मानव अपने ऊपर से संयम खोबैठा है।

**फलं पापस्य नेच्छन्ति पापं कुर्वन्ति यत्नतः ।  
फलं पुण्यस्य चेच्छन्ति पुण्यं नेच्छन्ति मानवाः॥**

 लोग पापके फलोंसे तो घृणा करते परन्तु पाप बडे यत्नसे करते हैं। लोग पुण्योंका फल तो चाहते हैं परन्तु पुण्य करना नहीं चाहते। सोचिये तो सही कि मानवका कितना अधःपतन होचुका है।

(लोकाचारका आधार)

**शास्त्रप्रधाना लोकवृत्तिः ॥४६९॥**

 **लोकाचार शास्त्र के आधारपर ही प्रचलित हुए हैं।**

 विवरण—लोगोंको चाहिये कि वे स्वेच्छाचार-मूलक प्रवृत्तियों को हानिकारक समझकर उनसे बचकर रहें। शास्त्रविधिके अनुसार कार्याकार्य विवेक कर के कार्यों में प्रवृत्त हों। शास्त्र तीन प्रकारका है-

** पहला शास्त्र**— ऋगादिशास्त्र। सन्तोंके नश्वर देहका अन्त होजाने पर भी उनके अनुभवोंसे लाभ उठाते रहने के लिये शास्त्रोंकी सृष्टि हुई है। भ्रम, प्रमाद, विप्रलिप्सा इन तीन दोषसे हीन होकर लिखी गई पुस्तकें शास्त्रश्रेणी में आती हैं।

 **दूसरा शास्त्र**— ‘तविद्भिः परीक्षेत’ में वर्णित है। व्यवहारपारंगत ज्ञानवृद्धका जीवित अनुभव भी शास्त्र कहता है।

 **तीसरा शास्त्र—** ‘सकलं हि शास्त्रमिन्द्रियजयः’में वर्णित हुआ। 4 अपनी इन्द्रियोंकी भोगाभिलाषाओं या कण्डूतियोंका मनुष्यपर आधिपत्य न होकर उन मयपर मनुष्य के विवेकका ही पूरा पूरा आधिपत्य हो और उसकी इन्द्रियशक्तियोंका जीवन यात्रा में केवल सदुपयोग ही सदुपयोग हो, यह भी एक महान् जीवित शास्त्र है। मानवकी प्रवृत्ति इन तीनों प्रकारके शास्त्रों के पूर्ण नियन्त्रण में हो इसमें उसका कल्याण है। बोधायनके शब्दों में शिष्ट वे हैं जो वेदह रागद्वेषादि–परित्यागी, ईर्ष्या, अहंकार, कपट, लोभ, तृष्णा, शंका, क्रोधसे हीन हैं। जो इस दिन मात्र अब से सन्तुष्ट है, ईश्वर भक्ति, पितृमातृ–भक्ति करते हैं। शान्त प्रकृति हैं। स्वतंत्रता–प्रिय हैं। असूया कटुपनसे अतीत स्पष्टभाषी, कृतज्ञ, धार्मिक तथा स्थिर हैं वे शिष्ट कहते हैं। शिष्ट वही है जिसके मानसिक, वाचिक तथा कायिक आचरण आठों पहर व्यर्थताके कलंक से मुक्त रहते हैं। जिसका एक भी आचरण व्यर्थता के कपेट में आ जाता है वह कदापि शिष्ट नहीं है ।

पाठान्तर— शास्त्रप्रधाना लोकप्रवृत्तिः।  
लोककी प्रवृत्ति शास्त्रप्रधान होनी चाहिये ।

(शास्त्राभाव में शिष्टाचार ही शास्त्र)

**शास्त्राभावे शिष्टाचारमनुगच्छेत् ॥४७०॥**

 **जिसे शास्त्रका ज्ञान न हो या जिसका विवेच्य विषय शास्त्र में अवर्णित हो वह शिष्टाचारको माने ।**

 विवरण— सूत्र कहना चाहता है कि श्रुति, स्मृति, इतिहास, पुराण, धर्मशास्त्र न जाननेवाले लोग धर्मिष्ठ विद्वानों के आचरणोंको ही शास्त्रोपदेशके समान प्रमाण मानकर तदनुसार आचरण करें। मनुष्य जाने कि धार्मिक लोगोंके आवरण ही तो शास्त्रों में लिखे हुए हैं। इसीलिये धर्मशास्त्रों में वर्णित शिष्टाचार, कुलाचार, देशाचार, स्त्र्याचार आदि धर्म में प्रमाण माने हैं।

**न पाणिपादचपलो न नेत्रचपलो मुनिः।  
न च वाग्भंगचपलो इति शिष्टस्य लक्षणम् ॥**

 शिष्ट वे हैं जिनके हाथ, पैर, नेत्र, वाणी आदि चपल न होकर मानवजीवनके लक्ष्य में पूर्ण संयत हैं । शिष्ट वे हैं जो न अनधिकृत काम में हाथ लगाते, न अनधिकृत स्थानपर पैर रखते, न पापदृष्टि से किसीको देखते और न किसीसे असंयत भाषण करते हैं। शिष्टोंका समाजको धर्मभावना सिखानेका जो महान् उत्तरदायित्व है उसे ध्यान में रखकर वे लोग भति सावधान जीवन बिताते हैं ।

(शिष्टाचार शास्त्र से अधिक मान्य)

**नाचरिताच्छास्त्रं गरीयः ॥४७१॥**

 **शास्त्रका महत्व शिष्टाचार से अधिक नहीं है।**

 विवरण— शास्त्रका व्यावहारिक रूप ही तो शिष्टाचार है। यही कारण है कि शास्त्र और शिष्टाचार के विरोध में शिष्टाचार ही प्रामाणिक और अनु सरणीय माना जाता है। शास्त्र लोगोंको इतना नहीं सिखाता जितना शिष्टा चार सिखाता है। शास्त्रानभिज्ञ लोग भी शिष्टाचार परम्परा के अनुसार धार्मिक जीवन बिताते चले जाते हैं । शिष्टाचार शास्त्र–ज्ञान प्राप्त न कर

सकनेवालोंका मार्गदर्शक होता है। शिष्टाचार जीवित शास्त्र है। यह समाजरूपी जीवित ग्रन्थके आचरणरूपी पृष्ठोंपर लिपिबद्ध होकर अमिटशास्त्र बना रहता है

(राजाकी दूरदर्शिताका साधन)

**दूरस्थमपि चारचक्षुः पश्यति राजा ॥४७२॥**

 **राजा अपने दूतकी आंखों से दूर दूर देश-विदेशकी बातें समीपस्थके समान जान लेता है।**

 विवरण— गौवें गन्धसे, मनुष्य आँखसे, विद्वान् बुद्धिसे और राजा दूतोंसे देखा करते हैं ।

**गावो गन्धेन पश्यन्ति वेदैः पश्यन्ति ब्राह्मणः।  
चारैः पश्यन्ति राजानश्चक्षुर्भ्यामितरे जनाः ॥**

 गौवें गन्धसे खाद्याखाद्य पहचानती ब्राह्मण वेदसे कर्तव्य पहचानते, राजा चारों (गुप्तचरों, दूर्ती) से राष्ट्र परराष्ट्रकी वस्तुस्थितिको समझते तथा साधारण लोग आंखोंसे अपना गन्तव्य मार्ग पहचानते हैं ।

(संसार मेषमनोवृत्ति हैं)

**गतानुगतिको लोकः ॥४७३॥**

 **साधारण लोक (विचारशील न होकर) गतानुगतिक (भेडा चाल) होता है ।**

 विवरण— बुद्धिमान् लोग प्रकृत विषयपर पूर्ण विचार कर, अहितकर, मार्ग त्यागकर हितकरको अपनाते हैं । मूढ लोग प्रकृत विषयपर स्वयं कोई विचार न करके, दूसरेके चाहे या कहे अनुसार आचरण करते हैं। उनके पास वस्तु–विवेक करनेवाली बुद्धि नहीं होती। वे सब कुछ संसारकी देखादेखी करते हैं। वे घुड़दौडके घोडोंके समान होकप्रवाह में दौड़ा करते हैं ।

**कालक्रमेण जगतः परिवर्तनीया।  
चक्रारपंक्तिरिव गच्छति लोकपंक्तिः ॥ ( भारवि )**

 आगे पीछे पंक्ति (डार) बनाकर उडमेवाले सारस पक्षियोंके समान लोग प्रवाहके पीछे दौड़ा करते हैं, वे सब कुछ लोक दृष्टान्तोंको ही आधार बनाकर करते हैं। लोक ही उनका शास्त्र होता है ।

 संसारमें देवी और आसुरी दो प्रकारको प्रवृत्तियाँ सदासे चली भा रही हैं। शुभप्रवाह में प्रवाहित होनेवाले लोग शुभकर्मी और अशुभप्रवाह में प्रवाहित होनेवाली प्रजा अशुभकर्मी हो जाती है। सर्वसाधारणके लिये विचारपूर्वक काम करना शक्य नहीं होता। साधारण प्राणी सोचकर काम नहीं करता। वह तो करके सोचता है। करके सोचनेका परिणाम पश्चात्ताप और दुःख होता है। परन्तु साधारण जनताके पास इस दुःखदायी मार्गसे बचनेकी बुद्धि नहीं होती और वह दुःख-परम्परामें ही उलझी पड़ी रहती है। जो व्यक्ति स्वयं हिताहितविचारसे शून्य है उसके गतानुगतिकतासे शुभकर्मी दीखनेपर भी उसके शुभ चरित्रका ज्ञानपूर्वक न बनाकर अकस्मात् कोई आकृति बना डालनेवाले धुन (कीट) के निर्मित आकारके समान तबतक कोई मूल्य नहीं है जबतव वह स्वयं विचारवान् बनकर शुभाशुभर्मेसे अशुभको जानबूझकर त्यागकर शुभको जानबूझकर नहीं अपनाता।

 समाजके विवेकी लोग ही गतानुगतिक समाजको सन्मार्ग दिखाने के उत्तरदायी होते हैं। जब कहीं गतानुगतिक लोगोंको कुमार्गगामी होता पाओो वहीं समझ जाओ कि इस देशका विवेकी समाज अपने आपको समाजके सामने लाने में असमर्थ ही रहा है और उसे सन्मार्ग दिखाने के धोकेसे कर्तव्यभ्रष्ट करनेवाले कपट महात्मा लोग गुप्त बनकर नैष्कर्म्यका मिथ्या सन्तोष भोग रहे हैं। समाजके विवेकी लोग समाजकी सम्पत्ति होते हैं। विवेकिताका दम भरनेवाले लोगोंको सामाजिक चारित्रिक हानि करनेका कोई अधिकार नहीं है। सच्चे विवेकिओंकी विवेकिताको समाज सेवामें उपयुक्त कराना समाजका वैध अधिकार है। इसको विवेकीके

कन्धोंपर चढा हुआ ऋषि ऋण कहा जाता है। समाज में विवेककी परंपरा प्रवाहित किये बिना विवेकी लोग इस ऋणसे उऋण नहीं हो सकते।

 जब लब्ध प्रतिष्ठ गतानुगतिकोंको सन्मार्ग प्रदर्शनका कर्तव्य करनेवाल विवेकी लोग विलुप्त हो जाते हैं, तब केवल साधारण जनता ही नहीं राज शक्ति भी कुमार्गगामी होकर लोकचरित्रको कलुषित करने लगती है। ऐसे प्रामादिक अवसरोंपर विवेकी लोगोंकी सामर्थ्याधीन कर्तव्यशीलता ही समाजकी ध्रुवज्योति होती है। ऐसे समय राष्ट्र के विवेकी लोगोंका कर्तव्य होता है कि वे अपनी संगठित शक्तिसे राजशक्तिको सुधारनेके लिये सुदृढ अव्यर्थ उपायोंको काममें लायें। यदि समाजके विवेकी कहलानेवाले लोग भी राजशक्ति को सुधारनेके लिये आगे न बढ़ें तो उन्हें भी आसुरिकता के समर्थक कर्तव्यमूढ अविवेकियोंकी असुर श्रेणी में सम्मिलित होनेका अपराधी समझना चाहिये।

**नीरक्षीरविवेके हंसालस्यं त्वमेव तनुषे चेत् ।  
विश्वस्मिन्नधुनान्यः कुलव्रतं पालयिष्यति कः॥**

** ओ राजहंस ! यदि नीरक्षीर विवेक तू ही आलस्य करने लगेगा तो बता संसार में और कौन कुलव्रत पा लेगा ?**

(मेषमनोवृत्ति संसार में बुद्धिमानका कर्तव्य)

(अधिक सूत्र) **जीविभिस्तस्मिन्नाजीवेत।**

 **अपने मानवजन्म की सफलता चाहनेवाले मनुष्य मानवजीवियों अर्थात् भोजन-भोग-परायण, उदरम्भरि लोगोंकी श्रेणी के साथ मिलकर अपने जीवनको गतानुगतिकता में प्रवाहित न हो जाने दें। अपने जीवनको सफल करनेका इच्छुक मनुष्य अपने प्रत्येक कर्मके शुभाशुभ परिणामोंपर पूर्ण सतर्क दृष्टि रखकर कर्म से आत्म-कल्याणकी संभावना के सुनिश्चित होनेपर ही किसी कर्मको अपनाये ।**

 विवरण— मनुष्यकी प्रकृति उसे सदा ही कर्म करनेकी प्रेरणा देती रहती है। मनुष्य चाहे या न चाहे कर्म तो उसे विवश होकर करना ही पड़ता है। उसे तो केवल कर्मकी नीति–निर्धारण करनेकी स्वतंत्रता है । विचारशील मनुष्यको अपनी कर्म करने की प्रवृत्तिपर अपने मानव जीवन के लक्ष्यका पूर्ण नियंत्रण रखकर ही अपनी कर्मप्रवृत्तिको व्यावहारिक रूप लेने देना चाहिये, नहीं तो अपनी उस लक्ष्य–विरोधी कर्म करने की प्रवृत्तिको लक्ष्यानुकूल मार्ग में परिवर्तित कर डालना चाहिये और लक्ष्यारुढ रहना चाहिये ।

(स्वामिनिन्दा अकर्तव्य)

**यमनुजीवेत्तं नापवदेत ॥४७४॥**

** मनुष्य अपने उपजीव्य (जिसके सहारे जीविकार्जन करता हो उस ) की निन्दा न करे ।**

 विवरण— ऐसा करनेसे जीविकाका व्याघात होता है। यह समस्त संसार धन, पुण्य, धर्म, जीविका आदिके प्रसंगों में उपकार्य–उपकारक तथा ऊंचमीच भावसे परस्पर बँधा रहकर ही निर्विघ्न चल सकता है। उपजीव्यकी बिन्दासे उपजीवि तथा उपजीग्यका यह संबंध टूटकर जीवनयात्राका विघ्न बन जाता है। ऐसे अनिष्टकारी प्रसंगोंसे बचनेका एकमात्र उपाय वाक्लंयम है। क्या बोलना, क्या नहीं बोलना? यह परिणाम तक सोचे बिना एक भी वाक्य न बोलनेसे इस प्रकारके संकटोंकी उत्पत्ति स्वयमेव रुक जाती। वाणीपर विजय पाने से मनुष्य विश्व विजय पा लेता है।

**यदीच्छसि वशीकर्तु जगदेकेन कर्मणा ।  
परापवादसस्येभ्यो गां चरन्ती निवारय ॥**

 यदि तुम एक ही कामसे विश्व–वशकार करना चाहो तो अपनी वाणीरूपी गाँको परनिन्दारूपी दूषित सस्य मत खाने दो ।

(इन्द्रियनिग्रह जीवनकी परमविशेषता)

**तपःसार इन्द्रियनिग्रहः ॥ ४७५ ॥**

 **जितेन्द्रियता ही तपस्याकी सार ( सर्वस्व निचोड, जान याप्राण ) है ।**

 विवरण— मनुष्योंकी, लोगोंकी तथा राजकर्मचारियोंकी ज्ञानेन्द्रिय तथा कर्मेन्द्रिय उनके कर्तव्य-पालन में विघ्न डालनेवाली भोग-लालसाओं की पूर्ण उपेक्षा करने लगी हों, वे अपनी लालसाओंको कर्तव्य-पालनका विघ्न न बनने देती हों, वे उन्हें कर्तव्य पालनसे रोकने में असफल होने लगी हों, यही उन (राज्याधिकारियों) की (जप, तप, योग, ध्यान, भजन, कीर्तनरूपी) समस्त तपस्याओंका निचोड है। यदि मनुष्यों राजकर्मचारियों या कोगोंके जीवन में कर्तव्य हार या दब गया हो और भोगलालसा या इन्द्रिय लोलुपता प्रबल हो गई हो तो उनकी सारी तपस्या फूटी कौडीके भी मूख्यकी नहीं रहती।

**वनेऽपि दोषाः प्रभवन्ति रागिणां ।  
गृहेऽपि पंचेन्द्रियनिग्रहस्तपः ॥  
अनुत्सिते कर्मणि यःप्रवर्तते ।  
निवृत्तरागस्य गृहं तपोवनम्॥**

 अनिन्द्रियविजयी विषयानुरागी लोग वनके एकान्तों में भी दोषोंकी क्रीडास्थली बन जाते हैं। यदि मनुष्य वरमें रहकर या जीवनरक्षार्थ उद्योग करता हुआ इन्द्रियपर वशीकार पाकर रहे और उन्हें अपने सिद्धान्तका वध न करने दे तो वह तप कर रहा है। जो मनुष्य अनिन्दित आचरण कर रहा है और व्यवहारको ही परमार्थ बनाने में लगा हुआ है उस निवृत्त राग पुरुषका तो पारिवारिकोंसे भरपूर घर ही एकान्त तपोभूमि बन जाता है ।

 तपोवन किसीको तपस्वी नहीं बना देता \। तपोवनमें जा बसनेसे कोई तपस्वी नहीं बन जाता। किन्तु तपस्वी लोग समाज–कल्याणकारी कर्तव्य के आह्वानसे जब जहां जाते और रहते हैं तब वहीं उनका तपोवन बन जाता

है। जो तपोवन समाज कल्याणरूपी कर्तव्य से हीन होते हैं वे तपोवन कहानेवाले स्थान भी स्वच्छाचारी पतित जीवनकी लीलाभूमि होते हैं ।

 चाणक्यके स्त्री सम्बन्धी अग्रिमसूत्र अपराधी, आक्रान्त, पीडित, अनाथ, स्थानच्युत स्त्रियोंसे प्रसंग पढनेवाले राजकर्मचारियोंकी भोग-लोलुपता के संबन्ध में सावधान वाणी के रूप में लिखे जा रहे हैं । अन्तगामी विचार ज कर सकनेवाला मनुष्य समुदाय स्त्रो सुखसे आबद्ध रहता है । राज्यशक्ति हाथमें भाजानेपर इस सुखेच्छा के उच्छृंखल उच्छास्र, उन्मर्याद हो जानेकी पूरी संभावना रहती है। इसीलिये ऊपरवाले सूत्रोंमें इन्द्रियनिग्रहकी महिमा गाई जा चुकी है। उसीके पश्चात् इन्द्रियाधीन होने के प्रसंगोंसे रोकनेके लिये अगले सूत्रोंको आना पड़ रहा है। सांसारिक सुख इच्छामात्र से प्राप्त नहीं होते। वे इच्छा होनेपर भी दुर्लभ तथा संकटपूर्ण होते हैं। मनुष्यका सच्चा इन्द्रिय सुख इन्द्रिय संयम में ही छिपा रहता है, असंयममें नहीं। मनुष्य इन्द्रियसुखको भी इन्द्रिय–निमहसे ही प्राप्त कर सकता है, भोग-लोलुपतासे नहीं। अज्ञान–विजय ही ज्ञानानंद है लोलुप लोग संयत ऐहिक सुखोंसे वंचित होजाते हैं ।

पाठान्तर— तत्सार इन्द्रियनिग्रहः।  
जीविका चलाने या जीवन धारण करनेका सार अर्थात् महत्व इन्द्रिय निप्रद्द ही है ।

**यौवनं धनसंपत्तिः प्रभुत्वमविवेकिता।  
एकेकमध्यनर्थाय किमु यत्र चतुष्टयम् ॥**

 यौवन, ऐश्वर्य, प्रभुत्व और अविवेक इन चारों में से एक भी किसोके पास हो तो वही महा अनर्थ कर डालता है। जिसके पास संयोगसे चारों इकट्ठे हो जाएँ तो उसके विनाश और असफल हो जाने में कोई सन्देह नहीं है। अविवेक सर्वावस्था में अनर्थकारी है। अविवेकीका यौवन, धन या प्रभुता उसकी दुष्प्रवृत्तियों को ही साधन बनती है। इन सब दृष्टियोंको ध्यान में रखकर इन अग्रिम सूत्रोंका अभिप्राय समझना चाहिये। इन्हें स्त्रीनिन्दाके रूप में लेना अभिप्राय विरुद्ध होगा।

(असाधारण मनोबलका काम)

**दुर्लभः स्त्रीचन्धनान्मोक्षः ॥४७६॥**

 **स्त्रीसंबन्धी भोगका बन्धन सम्मुख आनेपर उससे अपनेको बचा सकना असाधारण मनोबल और तपस्याका काम है ।**

**वेधा द्वेधा भ्रमं चक्रे कान्तासु कनकेषु च।  
तासु तेष्वप्नासक्तः साक्षार्गो नराकृतिः ॥**

  वेधाने कान्ता और कनक दो स्थानों में भ्रमका आधान किया है। उनमें कान्ता और कांचनमें अनासक्त मानव मानव नहीं नराकृति महादेव है । यदि राज्यशक्ति सम्पन्न लोग अपने को इस बन्धनसे बचाकर नहीं रक्खें तो उनके मानवत्वके सम्मानका नष्ट होना तथा उनका राज्य से भ्रष्ट हो जाना अनिवार्य है। राजकाजी लोग अपने जीवन में भोगपक्षको उपेक्षापक्ष में रख कर ही सफल शासक बन सकते हैं ।

(स्त्रीबन्धन समस्त पापों तथा उत्पातोंका मूल)

**स्त्रीनाम सर्वाशुभानां क्षेत्रम् ॥४७७॥**

 **स्त्री सर्वाशुभका क्षेत्र है। स्त्रीसंपर्क समस्त प्रकारकी विप त्तियों, शत्रुताओं तथा पातित्याका कारण बन जाता है।**

 विवरण— रामायणकी घटना, महाभारतका गृह कलह, पृथ्विराज- जयचन्द्रोंका विनाश तथा यवनोंके स्त्रोलोमसे अनेक वार विध्वस्त हुआ। राजस्थान इसका साक्षी है । इसलिये यह सूत्र राज्यसंस्था में काम करने बालोंसे कहना चाहता है कि राज्यसंस्था तथा राज्यसंस्थाका निर्माता राष्ट्र स्वीकारणोंसे आनेवाली विपत्तियों से बचे रहने के लिये खोजातिके संबंध में अपने कर्तव्यके विषयसै पूर्ण सचेत रहे। यदि मनुष्यसमाज स्त्रीजातिको अज्ञानान्धकारमें रखकर उन्हें भोगसाधनमात्र बनाये रहकर उन्हें अपने दाथकी कठपुतली बनाये रक्खेगा, तो इससे जहाँ देश पथभ्रष्ट होगा वहाँ

पुरुषसमाज स्वयं भी पथभ्रष्ट होकर भ्रष्टा स्त्रियों के हाथों कीकठपुतली बनेविना नहीं रहेगा।

 मनुष्यसमाजका प्राचीन तथा अर्वाचीन इतिहास या तो स्त्रीलोभ या स्त्रीप्रेरणाके कारण उत्पन्न हुई राष्ट्रीय, सामाजिक, पारिवारिक तथा व्यक्ति-गत विनाशों या कलहों घटनाओं से भरा पड़ा है। इसका एकमात्र प्रतिकार यही है कि मनुष्यसमाजमें ज्ञानका प्रचार किया जाय और उसे व्यक्तिगत कल्याणको सामाजिक कल्याणमें विलीन करना सिखा दिया जाय । व्यक्तिगत कल्याणको सामाजिक कल्याण में विलोन कर देना हो मनुष्यताका संरक्षक आदर्श है ।

**न च स्त्रीणां पुरुषपरीक्षा ॥४७८॥**

**स्त्रीणां मनः क्षणिकम् ॥४७९॥**

पाठान्तर— स्त्रीणां हि मनः क्षणिकमेकस्मिन्न तिष्ठति ।

(विचारधर्मा लोगोंका स्त्रियोंसे कर्तव्यमात्रका संबन्ध)

**अशुभद्वेषिणः स्त्रीषु न प्रसक्ताः (प्रसक्तिः) ॥४८०॥**

 **अशुभद्वेषी अर्थात् समाजहित में अपना हित समझनेवाले लोग स्त्रैण न बनें ।**

 विवरण— वे स्त्रियों में आसक्क न होकर उनके साथ केवल कर्तव्यका संबन्ध रक्खे \। स्त्री–प्रसक्ति से बचे रहने से मनुष्यता, यश तथा सुप्रजा प्राप्त होती है और बुद्धि प्रखर हो जाती है। अत्यासक्तिसे स्त्रीपुरुष दोनों पतित होजाते हैं।  
    पाठान्तर - अशुभवेशाः स्त्रीषु न प्रशस्ताः ।

(आत्मवेत्ता ही वेदज्ञ हैं)

**यज्ञफलज्ञास्त्रिवेदविदः ॥४८१॥**

** त्रिवेदविद अर्थात् वेदश वे लोग हैं जो समस्त यशोंके फल (फलस्वरूप परमेश्वर, औपनिषद् पुरुष या आत्मस्वरूप) को ठीक-ठीक पहचान चुके हैं ।**

  विवरण- जो लोग आत्मतत्वको नहीं समझते, वे किसी भी प्रकार वेदज्ञ नहीं हैं। धन्य हैं वे लोग जिनके जविनसत्र (यज्ञ) का रूप धारण करके वेदोंकी टीका या भाष्यरूप होकर संसारके लोगोंके सामने पाठ्य ज्ञानग्रन्थोंका रूप लेकर रहने लगे हैं। ऐसे लोगोंके जीवन संसारान्धकारमें भटकनेवाले लोगोंके लिये ज्ञानदीपका काम करते हैं। इस सूत्रमें अथवंवेदको ऋग्यजुः सामर्से अन्तर्भाव करके चारों वेदोंको त्रिवेद कहा है।

**प्रत्यक्षेणानुमित्या वा यस्तूपायो न बुध्यते  
तं विदन्ति तु वेदेन तस्माद् वेदस्य वेदता ॥**

 वेदका वेदत्व इसी बात है कि  
 मानव-जीवनको सफल करनेवाला जो उपाय प्रत्यक्ष या अनुमानसे न जाना जासके  
 वह उससे ज्ञान लिया जाय ।  
 व्यवहार में शुद्धि स्वरूप–बोध (कि मैं कौन हूँ, दूसरे कौन हैं, संसार क्या है ? इनसे मेरे क्या संबन्ध है यह बात ठीक समझ लेने) से ही मानवजीवन सफल होता है। ईश्वरबोधसे ही जीवन में पवित्रता आती है। ईश्वर मानवजीवनको अनिवार्य आवश्यकता है। यही कारण है कि संसारभरमें ईश्वरकी कल्पना पाई जाती है। मानवजीवनको मनुष्यतामें ढालनेका जो मांचा है वही तो ईश्वर है। जिस समाजको जैसी ईश्वरकल्पना होती है उस समाजका वैसा ही चरित्र होता है। मनुष्यकी ईश्वरकल्पनामै जहाँ दोष रह जाता है वहीं उस समाजका चरित्र दूषित होजाता है। इसका अर्थ यहहुआ कि संसारकी जो जाति भाज चरित्रहीन हैं उनकी ईश्वरकल्पनामें हीदूषण है\।

(सुखोकी अस्थायिता)

**स्वर्गस्थानं न शाश्वतम् (यावत्पुण्यफलम्) ॥ ४८२॥**

** कर्मोपार्जित दैहिक सुखभोग सदा नहीं रहा करते ।**

 विवरण— वे उस दिन नष्ट हो जाते हैं जिस दिन उसे देनेवाले पुण्य भोगानुकूल कर्मोंका प्रभाव क्षीण होजाता है। मानव सुख–भोग समाप्त

होनेपर अपनेको दुःखमग्न निराश्रय अवस्था में पाता है। भौतिक सुख- नाशके पश्चात् निराशाको घोर अंधेरी रातें अविचारशील मनुष्य के सामने आ खड़ी होती हैं। ऐसे समय यदि मनुष्यके निराशा से ट्रकटूक होनेवाले भग्नहृदयको बचानेवाली कोई शाश्वत वस्तु इस संसार में है तो वह भारतीय ऋषियोंका ढूँढा हुआ आत्मस्वरूपका परिज्ञान हो है। इसे पा लेनेपर फिर मनुष्यको हताश, निराश, दुःखी और साहसद्दीन होना नहीं पड़ता। आत्म- स्वरूपको जान लेना ही आत्माको पा लेना है \। ज्ञानार्जित अम्रियमाण सुख ही शाश्वत पद है। इसीके विषय में श्रीमद्भगवद्गीता में कहा है

**नेहाभिक्रमनाशोऽस्ति प्रत्यवायो न विद्यते ।  
स्वल्पमध्यस्य धर्मस्य त्रायते महतो भयात् ॥**

 स्वरूपज्ञान ऐसा ज्ञान है जो प्रारंभ तो होता है परन्तु फिर नष्ट होना नहीं जानता \। स्वरूपावबोधके इस मार्ग में पाप, ताप आदि नामोंवाले दुःख
नहीं रहते। इस धर्मका थोडासा भी आचरण मनुष्यको अज्ञानरूपी महा. भयंकर संसार–भय से बचा लेता है ।

पाठान्तर— स्वर्गस्थानं न शाश्वतम् ।

(भोगानुकूल कर्मके प्रभावका काल)

(अधिक सूत्र) **यावत्पुण्यफलं तावदेव स्वर्गफलम् ।**

** जबतक पुण्यफल भोगानुकूल कर्मका प्रभाव रहता है तबतक हो स्वर्गफल (भोग सुख) रहता है ।**

 विवरण— जैसे तीर में जितनी शक्ति भरकर फेंका जाता है वह उतनी शक्तिके समाप्त होनेपर गिर जाता है, इसी प्रकार पुण्य (भोगानुकूल) कर्मकी जितनी मात्रा होती है उसी परिमाणसे सुखको मात्रा बनती है भौतिक फलाशासे किये हुए कर्मका अनुकूल फल उसे (सुखको) देनेवाले नाशवान पदार्थक बने रहने तक रहता है। किन्तु फलाकांक्षारहित कर्मको मेरिका जो शुद्ध भावनारूपी अनासक्ति होती है वह चिरस्थायी होती है। वह नष्ट नहीं होती। उसका माधुर्य तो कभी भी समाप्त नहीं होता।

(सबसे बड़ा दुःख)

**न च स्वर्गपतनात् परं दुःखम् ॥४८३॥**

** साधारण मानवके लिये भौतिक सुख–नाशसे बढकर कोई दुःख नहीं होता ।**

**सुखाच्च यो याति नरो दरिद्रतां,  
धृतः शरीरेण मृतः स जीवति ।**

 प्राप्त भौतिक सुखका विनाश, पहले कभी सुख न मिलने से अधिक दुःखदायी होता है। आँख पाकर उन्हें खो बैठनेवालेको जन्मान्धकी अपेक्षा अधिक कष्ट होता है। सदासे नगद्दीन बेंगूठी उतनी बुरी नहीं लगती जितनी नग निकाली हुई लगती है। सुखका नियम है कि वह दुःखको भोग लेने के पश्चात ही मोठा लगता है।

**‘सुखं हि दुःखान्नुभूय शोभते।’**

 जो मनुष्य दुःखोंको जानवृक्षकर स्वेच्छासे भोगता है अर्थात् अपात दृष्टिले कष्टप्रद समझ तपस्वी जीवनको अपना स्वभाव बना लेता है उसके पास जीवनभर दुःख नहीं फटकता। उसे सुखकी आवश्यकता ही नहीं रहती। उसे सुखकी आवश्यकता न रहना ही उसका सुखी होना होजाता है। सुखाभिलाषी लोग अनिवार्यरूपसे दुःखद्वेषी होते हैं। सुख सुखाभि लापियोंके पाससे सदा ही (नियमसे) अनुपस्थित रहते हैं। अभिलाषाका यह नियम है कि वह जिसके साथ लग जाती है उसे ही अनुपस्थित बना डालती है। मुखके साथ अभिलाषाका सम्बन्ध होते ही सुख मानवजीवनमें से अनुपस्थित होजाता है। इसी प्रकार दुःखद्वेषीके पाससे दुःख कभी नहीं हटते ।

 मूढ अश्वको डरानेवाली उसकी छाया के समान दुःख मनुष्यकी एक काल्पनिक बिभीषिका है । जो दुःखसे डरता है, दुःख (अपनेसे डरने वालोंको ही चिपटनेवाले भूतोंके समान) उसीको जा चिपटता है। दुःखको

दुःख न मानकर उसे संसारकी नियमावलीका एक अकाट्य अंग मानकर कर्तव्यबुद्धिसे सामर्थ्याधीन प्रतिकार या सहनें करने से ही दुःखकी दुःख दायिता मिटाई जा सकती है। दुःख संसारसे इट नहीं सकता \। मनुष्यको बुद्धि हो तो वह दुःखोंके विषय में अपना दृष्टिकोण परिवर्तित करके उन्हें दुःख-कोटि में से निकाल बाहर करके कर्तव्यका अवसर मानकर सच्चे सुखी हो सकते हैं। इस प्रकारका बुद्धि परिवर्तन किये बिना अपनी संसारयात्राको दुःखसे रीता नहीं बनाया जा सकता \। कुछ लोग इस प्रकारके होते हैं जिन्हें न सुखकी इच्छा होती है और न कभी दुःखोंसे डरते हैं।ये लोग सुखके साथ ‘**आगते स्वागतं कुर्याद् गच्छन्तं न निवारयेत्**’ वाली नीति अपनाकर उनकी ओरसे निर्विकार रहकर अपने इस शतवार्षिक जीवनयज्ञ में अपनी कर्तव्य–पालनकी आहुति डालते चले जाते हैं और अपने जीवनको अमर सनातन विश्वव्यापी जोवनमें विलीन देखनेकी कलाकी पुनः पुनः आवृत्तियाँ करते रहते हैं।

 ये लोग प्राकृतिक प्रबन्धानुसार अपने पास आनेवाले भौतिक दुःखोंको कर्तव्यबुद्धिसे व्यर्थ करते हुए भी उनके हटने न हटनेके प्रति निरपेक्ष बने रहते हैं। ये लोग अपनेको जानबूझ कर तपस्वो, संयमी, सहिष्णु, कठोर जीवन में आबद्ध रखकर दुःखद समझी हुई अवस्थाओं को अपना मधुभक्षण जैसा रुचिकर स्वभाव बना लेते हैं और जीवनभर सुखदुःखातीत नित्य सुखी रहनेकी कलाका आनन्द लेते रहते हैं। ऐसे लोगोंका न तो कभी स्वर्गसे पतन होता है और न कभी दुःखरूपी नरक इनके पास तक अनेका साहस करते हैं ।

 अपने देश में इस प्रकार के सुखदुःखातीत विश्वविजयी मनुष्य उत्पन्न करना देशके शिक्षा-शास्त्रियोंका उत्तरदायित्व है। साधारण मानवकी स्वर्गकल्पनाकी भयानक मूर्तिके संबन्ध में भर्तृहरिने कहा है—‘विपाकः पुण्यानां जनयति भयं में विमृशतः।’ “मैं जब पुण्योंके विपाकपर विमर्श करने बैठता हूँ, तो मुझे बडा भय प्रतीत होता है। पुण्यसे सुख, सुखसे प्रमाद, प्रमादसे पाप, पापसे दुःख, उससे पुण्यवासना, उससे पुण्य

और फिर सुख प्रमादादि यों यह पुण्यपार्थोके परिपाकका चक्र कभी समाप्त नहीं होता। मुझे इस चक्रपर आरूढ होकर चक्करवाले झूलेपर झूलते रहनेवाले बालकों के समान घूमते रहना मूढ अवस्था प्रतीत होने लगी है। मैं तो सुखदुःख दोनोंका बन्धन तोड डालना चाहता हूँ। वास्तविकता यह है कि भौतिक सुख पाना नामकी कोई भी अवस्था मानवके लिये स्पृहणीये नहीं होनी चाहिये। कर्तव्यपालना ही एकमात्र वह अवस्था है जिसकी मानवको स्पृहा होनी चाहिये । भौतिक सुखोंका तबतक कोई मूल्य नहीं है जबतक मनुष्यका मनुष्योचित मनोविकास या उसे ज्ञानलाभ न हुआ हो। मनुष्य यह जाने कि जबतक वह संसारकी सच्ची परिस्थिति, आवश्यकता और लक्ष्यको नहीं समझ लेगा तबतक उसका सुख–नाश तथा दुःख प्राप्तिका रोना कभी समाप्त नहीं होगा।

पाठान्तर— न च स्वर्गफलं दुःखम्।

 स्वर्ग वह स्थिति है जिसमें दुःख नहीं होता । अथवा–दुःख स्वर्ग अर्थात् सुकृतका फल नहीं है ।

(मानव केवल वर्तमान में सुख चाहता है)

**देही देहं त्यक्त्वा ऐन्द्रपदं न वांछति ॥४८४॥**

** देहीको देहमें इतनी आसक्ति होती है कि वह वर्तमान देह छोड़कर ऐन्द्रपद तक लेना नहीं चाहता।**

 विवरण— इससे पाठक मानवका यह स्वभाव समझने का प्रयत्न करें कि मानव (देहधारी) मरकर सुखी होना नहीं चाहता। मरकर सुख चाहनेकी उसकी इच्छा उधारी और काल्पनिक है। भौतिक सुखके लिये मृत्यु वरण अस्वाभाविक स्थिति है ।

पाठान्तर— देही देहं त्यक्त्वा पेन्द्रपदं वांछति ।

 जैसे भारवाही ग्रीष्मयात्री विश्राम के लिये शीतल छायावाले वृक्षमूल में जाना चाहता है इसी प्रकार संसारी दुःखोंसे पराभूत अज्ञानी मानव

जीवनभर अपनी वर्तमान स्थिति से ऊँचे सुखवाली स्थितिकी ढूंढमें मारा मारा फिरा करता है ।

 पर्वतयात्रीको निरंतर दीखती चली जानेवाली अगली अगली पर्वत मालाओं के समान सुखान्वेषी मानवको एकसे एक अच्छे सुखके आकर्षण दीखते चले जाते हैं और उसके मनमें दाव–दाइ प्रज्वलित करते चले जाते हैं। सांसारिक सुखभोगकी अन्तिम स्थिति या उनसे पूर्ण तृप्ति नामकी कोई अवस्था संसार में नहीं है। सुखभोगोंकी कोई सीमाको इयत्ता या मर्यादा नहीं है। यही देखकर भोगी प्राणीने समस्त भौतिक सुखोंके प्रतीक के रूप में ऐन्द्रपद या मरनेके पश्चात् मिलनेवाले स्वर्गकी कल्पनाके रूप में मानवके संसार तापत हृदयको मिथ्यासान्त्वना देनेका एक निष्फल प्रयत्न किया है। मनुष्य सुखका ययार्थ रूप न समझकर सुखविषयक अंधी भावनाके पीछे मारा-मारा फिरता है। उसकी इस वृथा भटकका कारण उसका सुखविषयक अज्ञान ही है ।

पाठान्तर—देहं त्यक्त्वा ऐन्द्रपदं न वाञ्छन्ति ।  
संसारी लोग संसारी सुख त्यागकर देवराजका पद तक नहीं चाहते।

(मनकी बन्धनहीन स्थिति दुःखोकी एकमात्र चिकित्सा)

**दुःखानामौषधं निर्वाणम् ॥४८५॥**

** मोक्षलाभ करते हुए जीवन विताना ही दुःखोंका एकमात्र प्रतिकार है ।**

 विवरण— निर्वाण (अर्थात् प्रयत्न या तत्वज्ञान से दुःखका अंत कर डालना) ही दुःखोंकी औषध है। सुखदुःखसे अप्रभावित स्थिति लेकर उदार, वीर, व्यवहारकुशल, प्रशस्त जीवन बिताना ही दुःखोंकी यथार्थ चिकित्सा है। वन्धनसे मुक्त होजाना या अबद्ध रहना ही निर्वाण या मुक्ति है बन्धन और मुक्ति दोनों सापेक्ष शब्द हैं। बन्धन या मुक्ति परस्पर विरोधी मानसिक स्थितियोंके दो नाम हैं। बन्धन और मुक्तिका परस्पर वध्यघातक सम्बन्ध और वध्यघातक सम्बन्धमूलक सहभाव है। सुखदुःख के

विषयमें जो मनुष्यका अज्ञान है वही तो उसकी बंधनकी स्थिति है । सुखदुःखके विषय में मनुष्यका अभ्रान्त ज्ञान ही उसकी मुक्ति की स्थिति है।

 जीवित देह इन्द्रियभोग्य साधनोंकी अनुकूलतापर निर्भर है। देहरक्षाका जो असाधारण अभिप्राय है वह भोग भोगना नहीं किन्तु अक्षयसुख या मोक्ष पालेना है। मानवका देह भोगसाधन न होकर मोक्षका ही साधन है। भोग और अशान्ति या भोग और अतृप्ति अथवा भोग और मानसिक असन्तोषका नित्य साथ है । बन्धन मानवजीवनका लक्ष्य नहीं है। मानवका मन बन्धनका स्वाभाविक विरोधी तथा मुक्तिका स्वाभाविक पक्षपाती है। बन्धनमें रहना मानवदेहके लक्ष्यसे विरोध करनेवाली स्थिति हैं। भोगप्राप्तिके लिये देह रक्षा करना मनुष्यका कर्तव्य नहीं है। किन्तु अक्षय, अमर, सनातन, नित्य, अद्वैत सुखका अधिकारी बनने के लिये देहरक्षा करना मनुष्यका कर्तव्य है।

 मनुष्यको देव–रक्षाके लिये जीवनोपकरणोंसङ्ग्रहकरना पड़ता है। परन्तु उसे इस संग्रह सुख–दुःख दोनोगत किले पाय वरण अनिवार्य रूपसे करना पड़ता है। मनुष्यका साधन–संग्रहरूपी कसे सुखदुःखों से किसी एकको उत्पन्न किये बिना नहीं रहता निर्वाण, मोक्ष या दुःख निवृत्ति (किसी भी नामसे कह लीजिये) इसी बात है कि देवधारणमात्र के लिये किये जानेवाले कर्मको दुःखोसाइकन बनने देकर सुखोदक बनाकर रक्खा जाय। इस कालके लिये यह बात सदा ही याद रहनी चाहिये कि देह· रक्षाका उद्देश्य क्षुद्र सुख न होकर अक्षय सुख है। जब मनुष्य देह- रक्षाके उद्देश्य मोक्षनामक अक्षयसुखको तो अपनी दृष्टि से बाहर खडा कर देता है और देदको ही भोक्ता बनानेकी भ्रान्ति कर लेता है, उस समय मनुष्यका सुखसाधन संग्राहक कर्म लक्ष्यच्युत होकर सुख–साधन–संग्राहक न रहकर भोग–संग्राहक होजाता है ।

 यह तो सब जानते हैं कि भोगाकांक्षाका कोई अन्त नहीं है । भोग्य–संग्रह जिस मात्रा से किया जाता है वह उसी मात्रामें भोगाकांक्षारूपी

आगकी आहुति बनकर भोगाग्निका ही प्रज्वालक बनता चला जाता है। भोगानिको भोगेन्धनोंसे तृप्त या निर्वापित नहीं किया जा सकता। इसे तो भोगाकांक्षा के परित्यागसे ही बुझाया जा सकता है। स्पष्ट बात यह है कि मनुष्यका मन भोगाकांक्षाको हो दुःख तथा उसके त्यागको ही सुखके रूप में जान ले तब ही सुखदुःखातीत मोक्षधर्मपर आरूढ हो सकता है। वह उस समय देह-रक्षा के लिये जो भी पुरुषार्थ करता है, वह क्योंकि विवेकके नेतृत्व में होता है इस कारण वही सच्चा पुरुषार्थ होता है। इसके विपरीत जो पुरुषार्थ विवेकहीन होता है वह भोगाकांक्षी मानवके लिये भ्रान्त सुखान्वेषणके रूपमें उसे बींध डालनेवाला अनन्त दुःख–जाल बन जाता है ।

 भौतिक अभावोंको अपने अभ्य भौतिक प्रयत्नोंसे दूर करनेका साम धीन संतोष कमाकर मानसिक दुःखका अपने विवेकसे अन्त कर डालना ही दुःखोंकी पूर्ण चिकित्सा है। पुरुषार्थ तथा विवेक दोनों ही मानवके लिये समान रूपसे अपेक्षित हैं। विवेकके विना केवल पुरुषार्थ से मनुष्यको शान्ति मिलनी संभव नहीं है। विवेक पुरुषार्थकी मर्यादा बना देता है। निर्ममयि पुरुषार्थ करनेवाला मनुष्य अपनी विषयाभिलाषाको बढाता चला जाता और जीवनभर दुराशाकी दावाग्निमें झुल सता रहकर अन्त में नष्ट होजाता है। पुरुषार्थपर विवेकका शासन रहने से मनुष्यको असीम, अनुचित या शक्तिबाह्य पुरुषार्थ करने की भ्रान्त इच्छा ही नहीं होती। व्यवहार भूमिसे दूर खडे हुए पुरुषार्थहीन कोरे विवेकके पास कर्मक्षेत्र न होनेसे वह मनुष्यको यथार्थ सुख उत्पन्न करके नहीं दे सकता \।यही बात ईशोपनिषद् में इस प्रकार कही है—

**अन्धं तमः प्रविशन्ति येऽविद्यामुपासते।  
ततो भूयऽइव ते तमो यऽ उ विद्यायां रताः॥ (ईशावास्य)**

 जो केवल पुरुषार्थ में रत हैं, वे घोर अन्धेरे में धक्के खाते हैं। उनसे भी अधिक धक्के वे खाते हैं जो (कोरे अव्यावहारिक) ज्ञानमें मस्त पड़े रहते हैं। ज्ञानके साथ तो व्यवहार–भूमि चाहिये और व्यवहार–भूमिके

साथ नियामक ज्ञान चाहिये। इसका यह अर्थ हुआ कि संयम रखने तथा प्रतिकार करते रहने से मनुष्यके भौतिक तथा आध्यात्मिक दोनों ही प्रकार के दुःख हटाये जा सकते हैं। एक ही प्रकारके दुःखोंके पीछे न पडकर दोनों ही प्रकारके दुःखोंको हटानेका समन्वित उद्योग करना मानवका कर्तव्य है।

 अथवा— निर्वाण (अर्थात् सुखदुःखसे अप्रभावित स्थिति लेकर उदार वीर व्यवहार कुशल प्रशस्त जीवन बिताना) ही दुःखोंकी यथार्थ चिकित्सा है।

 बात यह है कि भौतिक दुःख इस संसारकी अटल घटना है। वे लाख इटानेपर भी मनुष्य के देहेन्द्रियोंके पास से नहीं हटते। उन्हें केवल मनमें से हटाया जा सकता है। उन्हें मनमेंसे हटाने का एकमात्र उपाय निर्वाण या मुक्तिकी स्थितिको अपनायें रहकर जीवन बिताना है। अपना कर्तव्यपालन तो करना, परन्तु उस कर्तव्यसे किसी कामनाके बन्धनमें न रहना ही मुक्ति है। निष्काम स्थिति ही दुःखातीत स्थिति है। मनुष्यका जो दुःखरूपी भवरोग है वह सांसारिक सुख पानेसे नहीं मिटता। यह रोग तो तत्वज्ञान य। साक्षात्काररूपी महौषधसे ही मिटता है। जीवन्मुक्ति की अवस्था में जीवन बिताने लगना हो संसारी तापकी निवृत्तिका एकमात्र उपाय है। संसारी ताप मानवजीवनमेंसे टल हो नहीं सकते। मनुष्य इन तापमयी घटनाओंको दुःखश्रेणी से निकाल बाहर करे, इन्हें दुःखोंका नाम ही न देकर इन्हें प्राकृतिक घटनामात्र मानकर सुखदुःखातीत होकर उच्च मानसिक स्थिति में काल्यापन करे यही दुःखकी एकमात्र रामबाण औषध है। तत्वसाक्षात्काररूप औषध के विना दुःखरोग कभी भी नष्ट होनेवाला नहीं है ।

(अनार्यसंबंध अकर्तव्य)

**अनार्यसंबन्धादूरमार्यशत्रुता ॥४८६॥**

  **अनायसे सौहार्द बढानेसे आर्योंकी शत्रुता अच्छी है।**

 विवरण— इसका अर्थ यह है कि मायावी, कपटी, धूर्त मित्रसे कर्तव्या कर्तव्य–विवेकी शत्रु अच्छा होता है। मूर्ख ही मनुष्यसमाजका शत्रु है

और ज्ञानी ही उसका परम मित्र है। ज्ञान की ओरसे कभी किसी अनिष्टकी नहीं है। मूर्खकी ओरसे कभी किसी भलाई या हितकी आशा दुराशा है। दस्यु, तस्कर, पामर लोगों से कुछ भौतिक लाभ उठानेसे तो यह अच्छा है कि मनुष्य भौतिक लाभसे वंचित रहे। इस प्रकारके दीनलाभ बाते हो ते अच्छे लगते हैं परन्तु ये हानि किये विना नहीं मानते। सत्पुरुषोंके संगसे भौतिक लाभ न होनेपर भी शान्ति तो निश्चित होती है । असाधु- समागम दुग्ध तथा अम्लके संबन्धके समान हानिकारक होता है। इस विषम संबन्धसे दुग्धका दुग्धव ही नष्ट होजाता है। साधु-समागम दुग्ध तथा मिटके समागम जैसा समसंबन्ध होता है और सुखद होता है । इस संगमसे दुग्नमें माधुर्यकी वृद्धि होजाती है ।

 आर्य तथा अनार्य विवेकी और अविवेकीके पर्यायवाची शब्द हैं। अविवेकी के पास दिवादितबुद्धि नहीं होती। विवेकी वह है जिसमें दिवाहितबुद्धि होती है। अविवेकी मित्र सब समय हिताहितबुद्धिसे शून्य होकर अनिष्ट ही किया करता है। कोई भी बुद्धिमान् अविवेकी मित्रपर विश्वास करके निश्चिंत नहीं रह सकता। इसलिये विवेकी मनुष्य किसीको मित्ररूप में स्वीकार करके भी जब उसकी विवेकिताके संबन्ध में पूर्ण सन्तोष पा लेता है तब ही उसका मित्र जैसा विश्वास करता है। यदि उसे उसके अविवेकी होनेका प्रमाण मिल जाता है तो वह उसे अपने मित्रत्व से वंचित करदेता है।

 इस सूत्रकी भाषासे यह प्रश्न उत्पन्न होता है कि क्या कभी कोई विवेकी किसी विवेकी शत्रुता कर सकता है? इसका समाधान यही है कि कोई भी विवेकी जानबूझकर अपने जैसे विवेकीसे शत्रुता कर ही नहीं सकता। यदि कोई विवेकी दैववश लोक–चरित्रकी अनभिज्ञता के कारण किसी विवेकीके अपापविद्ध शुद्ध हृदयका परिचय न पाकर, उसके बाह्य व्यवहा रमें संदिदान होकर, उसे शत्रु समझ बैठे और उससे शत्रु जैसा बर्ताव भी कर डाले तो भी वह शत्रु समझा। हुआ विवेकी व्यक्ति उसके साथ जो कोई बर्ताव करेगा वह आक्रामक बर्ताव न होकर आत्मरक्षात्मक होगा।

इस सूत्रका अभिप्राय अपने पाठकों के केवल मूर्ख मित्रसे बचाने तक सीमित है । इसका यह अभिप्राय कदापि नहीं है कि शत्रुता करनी हो तो विवे कीके साथ करनी चाहिये। मूर्खसे मित्रता जोडने तथा मूढताको दृढताके साथ निन्दित ठहराने के लिये ही विवेकी शत्रुको उत्तमताको उपमा के रूप में उपस्थित किया गया है ।

(निन्दित कुलोत्पन्चका चिन्ह)

**निहन्ति दुर्वचनं कुलम् ॥४८७॥**

 **दुर्वचनसे कुलके गौरवका नाश होजाता है ।**

 विवरण— दुर्वचन वक्ता के कुलको कलंकित कर देता है। वचनकी निर्दोषता ही मनुष्यके उच्च कुलका प्रमाणपत्र है। दुर्वचनी लोग अपने कुलको निश्चित रूप से कलंकित घोषित कर देते हैं। मुखसे वचन निकलते ही सबसे पहले वक्ताके कुलका परिचय मिलता है कि यह कैसे कुल में पला है ? मनुष्यका व्यक्तिगत परिचय तो पीछेसे होता है। सूत्र कहना चाहता है कि वक्ता लोग वचन बोलते समय अपने कुरुके गौरवका ध्यान रखकर बोलें ।

पाठान्तर— नाति दुर्वचनं कुलम् ।  
यह पाठ अर्थहीन है

(संसारका महत्वपूर्ण सुख)

**न पुत्रसंस्पर्शात् परं सुखम् ॥४८८॥**

** पुत्र–लाभ सांसारिक सुखोंमें सर्वोत्तम सुख माना जाता है ।**

 विवरण— इस सृष्टिके विधाताने अपनी सृष्टि-परम्पराको चलाने तथा मातापितासे पुत्रोंको पलवाने के लिये उन्हें पुत्रमोह नामकी सुदृढ रज्जुओं से बाँधा हुआ है। इसी प्रबन्धसे यह सृष्टि परम्परा चल रही है। यदि संसारमें पुत्र सुख नामकी वस्तु न होती तो सृष्टि–परम्पराका चलना ही असंभव होजाता पिताको दुःखमयी या पापमयी स्थिति से उबारनेवाला ही पुत्र नाम पानेका अधिकारी है ।

(अन्धा विरोध अकर्तव्य)

**विवादे धर्ममनुस्मरेत् ॥४८९॥**

** विवाद (कलह) के समय धर्मको भूल मत जाओ। धर्मको कलहके समय भी अपनाये रहो ।**

 विवरण— मनुष्य विवाद के समय धर्मको अपनाये रहे तो किसीपर अन्याय और अत्याचार करनेसे बचा रह सकता है। विवादोंका शान्तिपूर्वक निर्णय तब ही होता है जब निर्णायक धार्मिक हो ।

 विवादके समय अन्धा होकर किसीका विरोध न करना चाहिये। एक आँखसे लडना चाहिये और दूसरीसे अपना कर्तव्य–शास्त्र देखते रहना चाहिये। अन्धा विरोध मनुष्यका आत्मघात है। धर्म स्मरणले ही विवादको मर्यादाका ज्ञान होता है। मनुष्य धर्ममर्यादा के विस्मरणसे ही अन्याय और अत्याचार करता है।

पाठान्तर—विवादे कार्यमनुस्मरेत् ।  
विवाद के समय अपना मुख्य लक्ष्य ध्यान में रक्खे । उसपर आंच आनेवाली बात न होने दे।

(दैनिक कर्तव्योंपर चिन्ताका काल)

**निशान्ते कार्य चिन्तयेत् ॥४९०॥**

  **मनुष्य रात्रिका विश्राम समाप्त हो जानेपर (ब्राह्ममुहूर्तमें) अपने दिनभर करने के समस्त कामोंका (आदि से अन्ततक सांगोपांग) विचार किया करे ।**

 विवरण— प्रभातकाल या ब्राह्ममुहूर्त के समय मनुष्य की बुद्धिवृत्ति सतेज उद्भावनशील तथा नवीन होती है। उस समय शरीर, इन्द्रिय तथामन तीनों स्वभावसे स्थिर, स्वस्थ और शान्त होते हैं। कार्य–चिन्ता यादैनिक कार्यक्रम बनानेका काम अत्यन्त गंभीर है। यह काम कार्यकी अधिकतासे मनके व्यग्र या चंचल हो जानेपर दिनके समय उतना अच्छा होना संभव नहीं है। निशान्तचिन्ता के विषय में मनुने कहा है—

**ब्राह्म मुहूर्ते बुध्येत धर्मार्थो चानुचिन्तयेत् ।  
कायालेशांश्च तन्मूलान् वेदतत्वार्थमेव च ॥**

 कल्याणार्थी मानव सूरज निकलने से लगभग एक घंटा पहले नींद त्याग कर जाग उठा करें और उस समय स्वस्थ मनसे सबसे पहले अपने मान- सिक उत्थानके लिये किये जानेवाले आजके सामाजिक कर्तव्यों का स्वरूप निर्धारित किया करे तथा उनकी उपायादि चिन्ता करे। फिर अपनी व्यक्तिगत जीवन–यात्रा के संबन्ध में दिन में करणीय कर्तव्यपर दृष्टि डाले। उसके पश्चात् शरीरको रोगमुक्त स्वस्थ रखने तथा रोगजनक कारणोंके संबन्ध में सोचे। इतना कर लेनेके पश्चात् कुछ कालतक वैदिक ज्ञानके सर्वस्व आत्मा के स्वरूपपर प्रतिदिन गंभीर विचार करे कि मैं कौन हूँ ? दूसरे कौन हैं ? उनसे क्या सम्बन्ध है ? इत्यादि ।

 अथवा— निशान्त शब्द एकान्त शान्त स्थान तथा रात्रि के अन्तकका भी वाचक है । तथा सूत्रार्थ यह है कि राजा लोग एकान्त में शान्त स्थान पर जहाँ कोई अनधिकारी मन्त्रणाको सुन न सके मन्त्रणा करें । अथवा वे भी रात्रि के अन्त में ही मनके स्वाभाविक रूप से स्थिर होनेपर अपने विचारणीय विषयपर गंभीरता से सोचें । कामकी अधिकतासे मनके चंचल होजाने- पर दूसरे किसी समय कार्य-नीति निर्धारण या मन्त्रणा के कामका उतना अच्छा होना संभव नहीं।

**प्रदोषे न संयोगः कर्तव्यः ॥४९१॥**

(विनाशोन्मुखका चिन्ह)

**उपस्थितविनाशो दुर्नयं मन्यते ॥४९२॥**

** जिसका विनाश उपस्थित होता है (जिसके बुरे दिन आते हैं) वही अनीतिको अपनाता है।**

 विवरण— विनाशोन्मुखकी बुद्धेि नष्ट होजाती है। अनीति या दुष्ट नीति स्वयं ही विनाश है। मनुष्य समुपस्थित साधनोंकी नीतिपूर्ण रक्षा

करे। लब्धव्योंका वैध ( उचित ) यस्नसे अर्जन करे तथा प्राप्तका विवेक से उपयोग करे । यदि मनुष्य अपनी नीति- हीनतासे अपने संचित साध नोंकी रक्षा, जीवनार्थ आवश्यक पदार्थोंका अर्जन और अर्जितका सदुपयोग नहीं करेगा तो क्लेश, दीनत। तथा बुद्धिमान्द्य उसे आ चिपटेंगे।

(वृथा कर्म त्याज्य)

**क्षीरार्थिनः किं करिण्या ॥४९३॥**

  **जिसे दूधकी आवश्यकता है वह हथिनीको लेकर क्या करे ?**

 विवरण— उसे तो गोपालन करना चाहिये। अपने प्रयोजनके उपयोगी द्रव्योंका ही संचय करना चाहिये, अप्रयोजनीयका नहीं। मनुष्य कोई भी वृथा काम करे। वृथा कार्मोंसे बड़े अनर्थ आ खड़े होते हैं।

(सर्वोत्तम वशीकार)

**न दानसमं वश्यम् ॥४९४॥**

** दान जैसा लोकवशीकार दूसरा नहीं है ।**

 विवरण— धनी लोग दानरूपमें घनके सदुपयोगसे समाजका दित और कीर्तिका उपार्जन तथा उपकृतपर वशोकार पा लेते हैं ।

( पराधीन बातों में उत्कण्ठा वर्जित )

**परायत्तेपूत्कण्ठां न कुर्यात्॥४९५॥**

 **तुम्हार जा पदार्थ दूसरोंके हाथ में फँस गये हा, उन्ह पानक लिए उतावले मत बनों। उन्हें पाने के उपाय करने चाहिये। इस संबन्ध में उत्कंठासे अपनी शक्तिपर श्रद्धाहीन नहीं होना चाहिये। दूसरेकी शक्तिपर निर्भर मत रहो। परहस्तगत अधिकार के पुन रुद्धार के लिए दुश्चिन्ता या निराशा छोडकर धैर्य के साथ दृढ प्रयत्न करो। उतावलापन शक्तिहीनता है।**

 विवरण— जब अपनी अधिकृत वस्तु अपने प्रमाद या सामर्थ्य से दूसरेके अधिकार में चली जाय और उसके पुनरुद्धारका कोई उपाय अपने पास शेष न रहे, तब मनुष्य यह जानकर उस संबन्धी विचार के प्रवाहको बरोक दे कि अब मेरा इस संबन्ध में कोई कर्तव्य शेष नहीं रहा। बात यह है कि कर्तव्य बद्दिभूत चिन्ता दुश्चिन्ता होती है। दुश्चिन्ता हो शान्ति है। अपने मनको शान्त रखना ही संभव और सफल प्रयत्नका मार्गदर्शन अपने सामर्थ्याधीन कर्तव्य है। उस समय उस अपहृत वस्तुके संबन्ध में मनमें किसी प्रकारकी उत्कण्ठाको स्थान देकर कर्तव्यहीन चंचल नहीं होजाना चाहिये। चांचल्य कर्तव्यका विघ्न है।

 अथवा— दूसरे के हाथ की बात के संबन्ध में उत्कण्ठा या त्वरासे काम मत को। दूसरा अपनी परिस्थिति से विवश होकर कभी कभी उसमें देर भी कर सकता है। ऐसे समय उसे अपनी अधीरता दिखाकर चंचल तथा कष्ट मत करो। प्रत्येकक काम करनेक निराले ढंग तथा सुभोते होते हैं उनका ध्यान रखकर इस संबन्ध में धीरतासे काम लो और शान्तिसे प्रतीक्षा करो।

(पापक धनका दुरुपयोग)

**असत्समद्विरसद्भिरेव भुज्यते ॥४९३॥**

** बुरोको सम्पत्ति (या बुरी सम्पत्ति) बुरोहीकी भोग्य बना करती है ।**

 विवरण— गर्हित उपायोपे उपार्जित धनका कुमारी और कुकर्म में व्य होना अनिवार्य होता है। पर-पांडा, चोरी, उत्कोच, अनुचित लाभ, उंचन, अपहरण आदि उपाय धनागमनके गर्दित उपाय हैं । गर्हित उपायोंसे प्राप्त धनका निन्दित कार्योंमें व्यय होना अनिवार्य है। उचित उपायोंसे आया धन ही उचित कार्यों में व्यय होता है। सिद्धान्तक उपार्जित जनका सिद्धान्तपूर्वक व्यय होना अनिवार्य है। वृद्ध चाणक्यने कहा है—

**संचितं कृतुषु नोपयुज्यते प्रार्थितं गुणवते न दीयते।**  
**तत्कदर्थं परिगतं धनं चोरपार्थिवगृहेषु भुज्यते॥**

 अनुचित उपायोंसे उपार्जित कृपणका धन न तो किसी शुभकर्ममें व्यय होता है और न किसी गुणी के अभाव अभियोग पूरा करने में काम आता है । वह या तो चोरके या राजाके घर खाया जाता है।

**निम्बफलं काकैर्भुज्यते ॥४९७॥**

 **जैसे नीमका निन्दित कटु फल कौंचोंके ही काम आता है इसी प्रकार अशिष्ट उपायांस उपार्जित धन चरित्रहीन लोगोंके ही निन्दित भोगामें काम आया करता है। इसलिये मनुष्य उचित उपायोंसे धनोपार्जन करे जिससे जीवनयात्रा भी हो और मनका उत्कर्ष भी हो ।**

**यात्रा–मात्र–प्रसिद्ध्यर्थं स्वैः कर्मभिरगर्हितैः।**  
**अक्लेशेन शरीरस्य कुर्वीत धनसंचयम् ॥ (मनु)**

 मनुष्य केवल जीवन-यात्रा चलाने योग्य, सो भी अपने अनिन्दित शुभ कर्मोंसे, शरीरको संकट में डाले विना धनसंजय करे।

(पापी धन सज्जनके काम नहीं आता)

**नाम्भोधिस्तृष्णामपोहति II४९८ II**

 **जैसे समुद्रका खारा पानी किसी भी प्यासेकी प्यास बुझा नेके काम नहीं आता. इसीप्रकार अशिष्ट उपायोंसे उपार्जित धन किसी भी अच्छे काम में अर्थात् किसी भी सच्चे अधिकारीकी कामना पूरी करनेके काम नहीं आ सकता।**

(बुरे अच्छे कामों में धनव्यय नहीं कर सकते)

**बालुका अपि स्वगुणमाश्रयन्ते ॥४९९II**

  **जैसे बालुका अपने रूक्ष कर्कश स्वभावको ही पकडे रहती हैं, इसी प्रकार कोई भी असत् मनुष्य अपना स्वभाव नहीं छोडत**

**और अपने गर्हित उपायों से उपार्जित धनको सत्यार्थ सदुपयोग करनेको उद्यत नहीं होता ।**

 विवरण— किसीसे स्वभाव विरुद्ध आशा नहीं की जा सकती। अभद्र पुरुष अपने धनका सदुपयोग कर दे ऐसी आशा करना बालुकासे तेल पाने जैसी बन्ध्या इच्छा है ।

(भले बुरोंने हिलमिलकर नहीं रहते)

**सन्तोऽसत्सु न रमन्ते II५०० ॥**

 **भद्र पुरुष अभद्र पुरुषोंके साथ हिलमिलकर नहीं रहा करते ।**

 विवरण—भद्रपुरुष सद्र लोगों के ही साथ संग करते हैं। मनुष्य समाजजीवी प्राणी हैं। सत् और असत् दो प्रकारका मनुष्य समाज होता । जिसके जैसे साथी होते हैं उसका स्वभाव वैसा ही होता है । जिसका जैसा स्वभाव होता है उसके साथी भी वैसे ही होते हैं । विपरीत स्वभाववाले परस्पर मिलकर नहीं बैठा करते ।

  पाठान्तर—न सतां मूर्खेषु रतिः ।

**न हंसाः प्रेतवने रमन्ते II५०१ II**

 **जैसे हंस श्मशान में नहीं रमते, इसी प्रकार गुणी लोग अयोग्योंके संगमें रहना स्वीकार नहीं करते ।**

  विवरण— गुणी लोग एकान्त में अज्ञात जीवन बिता देना तो स्वीकार कर लेते हैं परन्तु बुरी संगत में रहना कभी स्वीकार नहीं करते।

**कुसुमस्तबकस्येव द्वे वृत्ती तु मनस्विनः ।**  
**मूर्ध्नि वा सर्वलोकस्य विशीर्येत वनेऽथवा ॥**

 मनस्वी लोग वनमें खिले कुसुम–स्तबकके समान या तो लोगोंके शिरोधार्य होकर रहते हैं या वन पड़े-पड़े सूख जाते हैं ।

  शान्तिप्रिय मनुष्यका स्वभाव अनुद्वेगकारी, शान्त, अनुकूल स्थान में रहना स्वीकार करता है, उद्वेगकारी अशान्त प्रतिकूल में नहीं। भर्लोको बुरे वातावरण में रहनेसे उद्वेग होता है। बुर्रोको अच्छा शान्तिपूर्ण वातावरण सहन नहीं होता।

**न विना परवादेन रभते दुर्जनो जनः ।**  
**काकः सर्वरसान् भुक्त्वा विनाऽमेध्यं न तृप्यति ॥**

 दुर्जनोंकी चौपार्ले परनिन्दासे मुखरित रहती हैं। उन्हें परनिन्दाके विना रोटी नहीं पचती \। काल पड़रस लाकर भी जबतक विष्ठा नहीं खा लेता तबतक उसका मन नहीं छकता ।

(संसार भोजन और भोग में जीवन नष्ट कर रहा है)

**अर्थार्थं प्रवर्तते लोकः ॥ ५०२ II**

**  सारा संसार अर्थ के लिये कर्ममें प्रवृत्त होता है।**

** **विवरण— सबको जानना चाहिये कि अर्थ जीवनका साधनमात्र ही है परन्तु लक्ष्य नहीं है। क्योंकि लोग जीवनका लक्ष्य निश्चित करनेमें भ्रांति कर लेते हैं इसीलिये ये असदुपायोंसे बनार्जन करने लग जाते हैं। जब मनुष्य श्रान्तिवश इन्द्रिय सुखको ही जीवनका लक्ष्य बना लेते हैं, तब उनके मनका इन्द्रिय-दास बन जाना स्वाभाविक होजाता है। कामना तथा दुःख ये दोनों इन्द्रियोंकी दासताके ही नाम हैं। जो मनुष्य इन्द्रिय सुखको जीवनका लक्ष्य बनाकर धनोपार्जन करते हैं, उनका धन सुख-साधन न रहकर दुःखसाधन रह जाता है। वह अपने ही उपार्जित बनसे दुःख लेता चला जाता है। उसका धन अदुपायसे अर्जित होनेके कारण असत्य- सेवारूपों दःखवरण में ही दुरुपयुक्त होता है। इसके विपरीत जिसके जीवनका लक्ष्य इन्द्रियोंपर मनकी प्रभुत सुप्रतिष्ठित रखना होता है, वह अनिवार्य रूप से सदुपायोंमे ही धनार्जन करता है। उसके जीवनका लक्ष्य जिस किसी प्रकार धनार्जन कर लेना न होकर सदुपायले ही धनार्जन

करना होता है। मनपर सत्यकी प्रभुताको सुप्रतिष्ठित रखना ही उसका लक्ष्य होता है। वह सत्यस्वरूप प्रभुकी सेवाको द्वार बनाकर धनोपार्जन भी करता और उसे सत्यकी सेवा में लगाकर अखण्ड सुखमयी चिरशान्तिका उपार्जन भी कर लेता है ।

  याग, दान, औषध, जीवनयात्रा आदि समस्त कार्मोके अर्थाश्रित होने से संसारकी धनार्थी प्रवृत्ति स्वाभाविक है । परन्तु स्वाभाविक होनेपर भी — ‘**अति सर्वत्र वर्जयेत्**’ के अनुसार मनुष्यकी इस प्रवृत्ति अति आते ही उसके समस्त मानवीय गुणका सर्वनाश होजाता है। अर्थपरायण मनुष्य भूल जाता है कि" धन तो एक साधन है। धनके सदुपयोगसे साध्य, शान्ति या सुख ही मानवजीवनका लक्ष्य है। इस लक्ष्यको खो देनेपर धनका कोई भी मूल्य नहीं है। जो धन मानवजीवनके लक्ष्य, शान्ति या उसके मानवोचित गुणका विरोध करके आता है वह उसकी मनुष्यता के गलेपर छुरी चलाता है। ऐसा धन प्राणोंका जंजाल बन जाता है और ग्राह्य न होकर त्याज्य होजाता है ।

  सब मानते हैं कि धन जीवनकी अत्यावश्यक वस्तु है। परन्तु धन ही तो सब कुछ नहीं है। मानवजीवन में मानवोचित गुणोंका ही तो वनसे ऊँचा महत्वपूर्ण स्थान है। धनको मानवोचित गुणसे अधिक महत्व देना तो मनुष्यकी पाशविक प्रवृत्ति है। इसीलिये यदि अपने समाजको मानवसमाज बनाना हो तो मनुष्य की आँख मींचकर अर्थार्थी बन जानेकी प्रवृ तिपर रोकथाम रखकर अपने समाजको सामाजिक गुणका उपजाऊ क्षेत्र बनानेका सुदृढ प्रबन्ध करना ही होगा।

 मनुष्य अर्थार्थी रहता रहता स्वार्थान्ध होकर अपनी हो माताको नोंच नोंचकर खानेवाले बिच्छूके बच्चोंके समान अपने ही उपजीव्य समाजकी आंखों में धूल झोंकझोंककर उसे उगकर उसके उचित अधिकारका अप हरण करके धनी और सुखी बनना चाहता है। देश में से मनुष्यताको निर्वासित कर डालता है और अपने संसार में अधर्म तथा स्वार्थका साम्राज्य

प्रतिष्ठित कर देता है यहां तक कि मातापिता, भ्राता, संतान सबको ठगने लगता है। जो समाजके सत्पुरुर्बोको ठग रहा है वह अपने पारिवारिक स्वजनोंको भी ठग रहा है। उसे कहीं भी स्वजन नहीं दीखता, धन ही उसका ध्येय है। इस प्रकार सामाजिक गुणकी अभिवृद्धि की दृष्टि से मनुष्यको अर्थार्थी प्रवृत्तिपर पूर्ण नियन्त्रण होना चाहिये। यह ध्यान रक्खा जाना चाहिये कि देश में सामाजिक गुण ही पूज्य माने जायँ और धनको मनुष्य तासे उच्च प्रतिष्ठाका पद न मिल सके। इसका एकमात्र सरल उपाय मनुष्यता–प्रेमी सुसाहित्य–प्रचारसे समाजकी आध्यात्मिक दृष्टिको भ्रान्तिरहित करके नैतिक राज्यसंस्था के द्वारा सुशिक्षा का प्रचार करना है ।

**आशया बध्यते लोकः ॥५०३॥**

 **अविचारशील संसार कर्तव्यके बन्धनमें आवद्ध न होकर आशाके बन्धन में बँधकर काम करता और अपना धैर्य खोता रहता है।**

  विवरण— ‘यह मुझे मिल जाय’ इस प्रकारकी आकांक्षा ही आशा है। आशा में रहना शुभ भावीकी प्रतीक्षा में वर्तमानका शुभ उपयोग न कर सकना हानिकारक मनोदशा है। मनुष्य आशाकी दासता में अधीर होकर अकर्तव्य में हाथ डालकर दुःखी होता है। समाजके उत्थान में आशा के दास मनुष्योंका कोई स्थान नहीं है। समाजके अभ्युत्थानोंके कर्तव्य में अपनेको झोंक देनेवाले तथा फल मिलने न मिलने के प्रति उदास रहनेवाले कर्तव्यनिष्ठ लोगोंका ही समाजमें महत्वपूर्ण स्थान होता है । समाजकी उन्नति कर्तव्यपरायण कर्तव्येक–सर्वस्व लोगोंके अदम्य उत्साहोंपर ही निर्भर करती है ।

**आशापाश–शतैर्बद्धाः काम–क्रोध–परायणाः।  
ईहन्ते काम–भोगार्थमन्यायेनार्थसंचयान् ॥**

 आशाको सैकडों रस्सियों से बँधे हुए, काम-क्रोध में ही अपना जीवननामक महत्वपूर्ण सुअवसर मिटा डालनेवाले लोग कामभोग के लिये अन्यायसे धनोपार्जनकी चेष्टा करते हैं। बताइये जिस देश में इस प्रकारकी प्रवृ त्तिके लोग अधिक हो जायेंगे वह देश रसातलको न जायगा या अशान्तियों, कलहों और दुःखका घर न बन जायगा तो क्या होगा? सुखी तो वे देश होंगे जहांके लोगोंका कर्तव्यसे ही महत्वपूर्ण सम्बन्ध होता है और फल उपेक्षापक्ष में पड़ा रहता है। मनुष्य जाने कि ‘**नैराश्यं परमं सुखम्’** निराशा ही (सुखेच्छारूपी दुःखका संसारका सर्वोत्तम रहना ही) सुख है। कर्तव्य करनेका ही मानवको अधिकार है, कर्तव्यबधिभूंत वंध्या फलाशाका नहीं ।

**आशानाम नदी मनोरथजला तृष्णातरंगाकुला।**  
**रागग्राहवती वितर्कविहगा धैर्यद्रुमध्वंसिनी ॥**  
**मोहावर्तसुदुरतरातिगहना प्रोत्तुंगचिंतातटी।**  
**तस्याः पारगता विशुद्धमनसो नन्दन्ति योगीश्वराः ॥**

 आशा संसारके यात्री मनुष्यको डुबानेवाली नदी है, मनोरथ उसके जल हैं, तृष्णा उसकी तरंग है, राग उसमें रहनेवाला मगरमच्छ है, वितर्क नामके पंछी इसके किनारोंपर बैठे रहते हैं। यह आशा नदी धैर्यरूपी दुमको जड़ से उखाड़ फेंकती है। मोहात्मक भवरोंसे दुस्तरणीय लम्बी चौडी चिन्तायें इस नदीकी द्वितट भूमि है । इस नदीको पार करना विचारशील मनवाले कर्मयोगियोंका काम है। यदि मनुष्य सुखी जीवन व्यतीत करना चाहे तो उसे आशाके बन्धनमें न रहकर कर्तव्य के कठोर निष्काम बन्धन में रहना ही होगा \।

पाठान्तर — इतःपरमधीतः परं कुशलो भविष्यतीत्याशया लोको जीवति ।

 इसके पश्चात् विद्वान् बनकर सुखी जीवन बितायेंगे इस आशासे संसार जीता है ।

(आशाके दास सदा श्रीहीन)

**न चाशापरैः श्रीः सह तिष्ठति ॥५०४॥**

 **आशापरायण व्यक्ति सदा श्री-हीन रहा करते हैं ।**

  विवरण— आशा अर्थात् विषय–स्पृहाके पीछे–पीछे मारे फिरनेवालों (और यदि वह पूरी न हो तो अपने आपको अकृतार्थ, असफल और विनष्ट मानकर इतोरसाइ हो बैठनेवालों) के पास सम्पत्तियें निवास नहीं करती !

 सम्पत्तियां तो भयंकरसे भयंकर विपत्तिके दिनों में भी साहसको कभी न त्यागनेवालों, निराशा दीखनेपर भी कभी उद्यम तथा कर्मका त्याग न करनेवालोंके ही साथ रहती है। यदि मनुष्य आशापर निर्भर न रहकर कर्तव्यपालनपर निर्भर रहे तो श्री (सफलता) को झख मारकर उसके पास रहना पड़े। आशाके दासोंके पास चाहे जितनी श्री (भौतिक ऐश्वर्य) जानेपर भी उनकी श्रीहीनता कभी नहीं मिटत। अतृप्त कामना ही आशा है। कामनादग्ध हृदय कभी तृप्त होना नहीं जानता। आशा–परायण व्यक्तिका घन–भंडार उसकी दृष्टि में सदा हो अधूरा रहता है। समस्त विश्वको अपना भोग्य बनाने की कल्पना सदा ही उसके मनको दुखाती रहती है। इसलिये आशापरायण लोग सब समय जिस किसी प्रकार धनोपार्जन करने में सब प्रकारके गर्हित उपायका सहारा लेकर (धनोपार्जन) करते हुए भी आशानुरूप धन पानेसे वंचित रहते हैं। कर्तव्य शीलतासे संपन्न बनकर सन्तोष धनका धनी बनना उनके भाग्य में कभी नहीं होता। उनके हृदय में कामनारूपी दरिद्रताका अटल निवास बन जाता है ।

**  दुराशां परिहृत्यैव सदाशां वर्धयेत् सदा ।**

 मनुष्य दुराशा (या बन्धनरूप आशा) को त्यागकर अबन्धनकारिणी सदाशा (सत्य निर्भरता) पर (जिसे ईश्वरेच्छा भी कहते हैं) स्थिर रहे ?

**   ‘अनिर्वेदः श्रियो मूलम्।’**

 उत्साह न छोड़ना, खिन्न न होना, कातर न होना ही श्री–प्राप्तिक मूल है ।

**‘दुरधिगमः परभागो यावत्पुरुषेण पौरुषं न कृतम् ।’**

 जबतक मनुष्य पुरुषार्थ नहीं करता तबतक श्रेष्ठप, महत्व या परिस्थिति पर विजय नहीं पाता।

(आशाके दास सदा अधीर)

**आशापरे न धैर्यम् ॥ ५०५ ॥**

**  आशापरायण व्यक्ति के पास स्थिरबुद्धितारूपी धैर्य नहीं होता ।**

  विवरण— आशारा दास धीरज खोगे बिना नहीं मानता। व्याद हारिक जगत में आशाका स्थान होनेपर भी उसकी मर्यादायें भी तो है। दुःखरहित होकर सुसंपादित कर्तव्य के उचित भौतिक परिणामतक आशाको सीमित रखना चाहिए । निर्मर्याद आशा तो मनुष्यकी मनुष्यताका भयंकर शत्रु है। निर्मर्याद लाशावाला मार्ग कुमार्गसे उपार्जन में प्रवृत्त होकर संसार में आग लगा डालता है। वह धीरज नहीं रख सकता। कर्तव्यनिष्ठ, दुराशासे अनभिभूत लोग ही धीरज रख सकते हैं। धीरजके बिना सुख–शान्ति दोनों असंभव हैं। आशा पूरी न हो तो जीवनको निःसार मान बैठनेवालेपर धीरज अर्थात् सत्यार्थ जीवन–धारण करनेवाला विवेक नहीं होता। आशापर निर्भर रहनेवाला मानव रस्सीसे बँधे पशु समान आशा- रूपी रश्मियोंसे बँधा रहकर कर्तव्य से बचतः और अकर्तव्य किया करता है।

 कर्तव्यका स्वभाव है कि वह कुछ न कुछ भौतिक हानि किये विना पूरा नहीं होता। आशाका दास अकर्तव्यसे भौतिक लार्मोकी संभावना देखकर उसी ओर झुक जाता है। कर्तव्य से बँधनेवाले लोग दुराशासे कभी नह? बंधते। उन्हें उनके कर्तव्यपालनका फल मिले या न मिले वे तो कर्तव्यपालनका संतोषरूपी फल हाथ में लेकर कर्तव्य बुद्धि से कर्म करते चले जाते हैं। उनकी दृष्टि में अपना कर्तव्य पूरा कर लेना ही उनकी कृतार्थता होती है। मनुष्य जबतक इस दृष्टि से कर्तव्य करना नहीं सोखेगा और कर्तव्य के

मार्ग कांटे इस आशाको धक्का देकर अपने मार्गसे दूर नहीं हटा देगा, तबतक वह ओजस्वी, तेजस्वी, अटष्य, अप्रकाम्य, उदात्त, सम्मानित जीवन नहीं बिता सकेगा। आशाके दासके पास सम्मान, स्थिरता, धीरज, तेज, भोज और विजयी जीवन नामकी कोई वस्तु नहीं होती ।

**आशायाः खलु ये दासाःदासास्ते सर्वलोकस्य ।**  
**येषामाशा दासी तेषां दासायते लोकः ॥**

 आशाके दास सारे ही संसारके दास होते हैं। जो लोग आशाको अपनी दासी बना कर रखनेकी कला जान जाते हैं, यह संसार उनका दास होजाता है। आशाके दासकी आशा कभी पूरी नहीं होती । आशाके दासका संपूर्ण जीवन नैराश्यमय होकर दुःखभरे दीर्घ निःश्वासोंसे भरपूर रहता है ।

**‘अश्नुते विक्षिपति जनमिति आशा ।’**

  जो मनुष्यको व्याप्त करके विक्षिप्त बना डाले उसे आशा कहते हैं ।

पाठान्तर—नास्त्याशापरे धैर्यम् ।

(अनुत्साह मृतावस्था)

**दैन्यान्मरणमुत्तमम् ॥५०६॥**

** दीन बननेसे तो मर जाना उत्तम है।**

** **विवरण— अपनेको दोन, निकृष्ट, निकम्मा, असहाय, कृश, अपरिच्छद समझकर अनुरसाहित हो बैठना मर जाने से भी निकृष्ट अवस्था है। दैन्य न रहना ही जीवनकी सार्थकता या जीवित हृदयवाली स्थिति है।

  जीवनके उद्देश्यको उपेक्षित करके जीवनमृत रहने की स्थितिको निन्दित तथा जीवनको सार्थक करने के लिये उत्साहित करना ही इस सूत्रका अभि प्राय है, मृत्युका आह्वान करना नहीं। मृत्युको अच्छा माननेकी मनोदशा किसी भी अवस्था में प्रशंसनीय नहीं है। जीवन ही जीवित मनुष्य के लिये वरणीय स्थिति है । जीवनका अन्त कर डालनेकी भावना मानव–देह–धारणके उद्देश्य के विरुद्ध है। अपनेको दीन, निकृष्ट, निकम्मा समझकर -मनुत्साहित हो बैठना मृत्युसे भी निकृष्ट अवस्था है।

 मानव–जीवनका उद्देश्य निकृष्ट बनना नहीं है। उत्कृष्टता ही मानवजीवनका लक्ष्य है। दोनता दुराशाका ही विकार है। मृत्यु मनुष्यको केवल एकबार मारती है जबकि दीनता उसकी मनुष्यताका प्रत्येक क्षण दम घोटती रहती है ।

(आशाके दास निर्लज्ज)

**आशा लज्जां व्यपोहति ॥५०७II**

** आशा (अर्थात् विषय–लोलुपता जिसे दुराशा भी कहना चाहिये) मनुष्यकी लज्जा अर्थात् शिष्टताको नए करती और लोभाग्निको प्रज्वलित करती है ।**

 विवरण— आशा मनुष्यको गर्दित, भविचारित, अनुचित काम में लगा डालती है। आशाधीन मनुष्य लज। त्यागकर शिष्टताको तिलांजलि देकर असाधु आचरण करनेवर उतर आता है। वह किसीके भी पास अपना लोभ पूरा होने के सपने देखकर उसके आगे हाथ पसार देता है और अपमानित होता है ।

  पाठान्तर— **आशापरो निर्लज्जो भवति।**

  आशाका दास मानव लज्जा त्यागकर असाधु आचरण करता है ।

**न मात्रा सह वासः कर्तव्यः ॥५०८॥**

(आत्मप्रशंसा अकर्तव्य)

**आत्मा न स्तोतव्यः ॥५०९॥**

**  अपनी प्रशंसा नहीं करनी चाहिये ।**

  विवरण— प्रशंसनीय आचरण करनेकी ही आवश्यकता है, आत्मप्रशंसा करनेकी नहीं। आत्मप्रशंसा से श्रोतृसमाजके धैर्य पर आक्रमण होता है तथा वक्ता स्वयं निंदित होजाता है। प्रशंसनीय आचरण स्वयं ही मूर्तिमान् प्रशंसा बन जाता है ।

**‘न हि कस्तूरिकामोदः शपथेन विभाव्यते ।’**

  कस्तुरीके आमोदके लिये शपथकी आवश्यकता नहीं पडती ।

  आचरणकी न्यूनता ही आस्मश्लावीके मन में अपने न्यूनभागको वाणी से पूरा करने की प्रवृत्तिको उत्पन्न करती है। प्रशंसिताचरणी मानव आत्म- तृप्तिकी अवस्था में समुद्रके भीतर बाइर जलपूर्ण घडेके समान पूर्णावस्था में रहता है। जैसे क्षुद्र व्यापारी लोग त्रिकेय पदार्थोंके निकम्मेपनको उसके मिथ्यागुणकीर्तनसे ढक देना चाहा करते हैं, इसी प्रकार समाजको ठगने के इच्छुक धूर्त लोग अपने श्रोताओं को आत्मप्रशंसासे प्रतारित करने का प्रयत्न करते हैं। आत्मश्लाघा बुद्धिमान् श्रोताओंको कटु भी लगती और वक्ताको निष्कपटता के विषय में संदेह भी उत्पन्न कर डालती है। सत्यकी ही महिमा गाना वाणीकी कुशलता है। अपने व्यक्तित्वका गगान तो वाकी वाणीको ता है। अपने व्यक्तित्वका प्रचार करनेकी भावना प्रचारक की असत्यनिष्टा या मिथ्यायशोभिलाषाका परिचायक होता है।

  मूढसमाजमें ‘आत्मकथा’ के नामसे आत्मप्रशंसाकी प्रवृत्तिको बडा प्रोरसाइन मिल जाता है। आत्मकीर्तित पाप भी प्रशंसनीय महात्मापन बन जाने लगा है। मूढलोग अपने कानोंको रद्दीकी टोकरी बनाकर जो कोई कुछ सुनाने या पढ़ाने लगे उसे ही सुनने और पढनेको प्रस्तुत हो जाते है। हमारी श्रवणशक्ति हमपर हमारे विधीताकी पवित्र धरोहर है। इसलिये किसीकी आत्मप्रशंसा सुनने और आत्मकथा पढने में अपनी श्रवणशक्ति व्यय कर डालना बडी ही निकृष्ट मनोदशा है। लोगों की इस मौड़यमयी स्थितिसे अनुचित लाभ उठाना चाहनेवाले प्रभुतालोभी असुर प्रवृत्तिके लोगों ने राज्यसंस्थाको हथियाने के लिये आत्मप्रशंसाको राजनैतिक क्षेत्र में अनुचित महत्व दे डाला है और राजनीतिको विक्रेता व्यापारियों की विक्रेय वस्तु बना डाला है। क्योंकि अपना ढिंढोरा पीटकर, राजनीतिज्ञ बनकर, देशकी आंखों में धूल झोंककर, राज्यसंस्थाको हथिया लेनेकी परिपाटी कानून के द्वारा स्वीकृत होगई है इस कारण समाजने आत्मप्रशंसाकी निन्दनीयताको

केवल मुला ही नहीं डाला प्रत्युत उसे राज्यसंस्था प्रवेशका द्वार भी बना लिया है ।

  अपने गलेमें आत्मप्रशंसाका ढोल डालकर राजनीतिज्ञ बनकर, देशको धोखा देकर राज्य इथियानेकी प्रवृत्ति कानून से निन्दनीय होना चाहिये। परन्तु जब कानून बनाने का अधिकार ही अपरिणत तथा अनुभवहीन, श्रमिष्ठ, प्रमादी, विप्रलिप्सु, आत्मम्मरि, प्रतारक अयोग्य लोगोंके दायोंमें पहुँच जाय तब देशकी डूबती नौकाको इन आत्महावी भूतक दार्थोसे कौन बचायें? जिस आत्मश्लाघाका समाज में अत्यन्त निन्दित स्थान हो, उसीको राज्य संस्थाके निर्माण में स्थान दे देना देशके साथ कितना बड़ा विश्वासघात है? यह देखकर समाजको इन आत्मश्लाघी धोकेबाज राजनीतिज्ञोंक लिये उचित दण्डव्यवस्था करके इनके आत्मप्रचारको कानून से रोकना चाहिये । कोई भी व्यक्ति अपनी आत्मके पुल बांधकर राज्यव्यवस्था नहीं जा सकता चाहिये । उसमें जो कोई जाय केवल समाजकी सदिच्छा और आवश्यकता से जाना चाहिये। जिसे समाज प्रशंसनीय पाये उनके पास अपनी ओर से जाकर राज्यसंस्था में जानेक लिये प्रार्थना करके उसे वहां भेजे, तो व्यवस्था में पवित्रताका बोलबाला हो।

 ऊपर स्वयं स्वगुणकीर्तनका किया है। यदि कहीं किसी अपरि चित कर्मक्षेत्र में सत्यार्थ स्वगुण-कीर्तन करना आवश्यक तथा अनिवार्य हो तो अपने व्यक्तित्वको महत्व न देकर सत्यको ही महत्व देना चाहिए। अनुष्य आत्मश्लावासे दाम्भिक तथा अभिमानी माना जाने लगता है। मनुष्योंको आत्मलाबीसे घृणा होजाती है। मनुपपुष्पगन्धप्रसारक वायुके समान बुद्धिमान् प्रतिष्ठित लोगों द्वारा समाजले फैल तब दी व समाज प्रीतिकर और स्वीकृत होती है I

**अद्यापि दुर्निवारं स्तुतिकन्या वहति कौमारम् ।**  
**सद्भ्यो न रोचते साऽसन्तस्तस्यै न रोचन्ते ॥**

 स्तुतिकन्या सृष्टि प्रारंभ से आजतक कुँआरी चली आ रही है और उसके

कौमीरके मिटनेके कोई लक्षण नहीं है। उसका पहला कारण तो यह है कि भले लोगोंको यह रुचती नहीं। दूसरा कारण यह है कि निकृष्ट लोग इसे नहीं रुचते । संत लोक स्तुति नहीं चाहते। असत लोक स्तुतिके भयोग्य होते हैं । आत्मवचारककी आरमपशंसा उन्हें निंदित ही सिद्ध करती है ।

पाठान्तर —**नात्मा क्वापि स्तोतव्यः ।**  
कहीं भी किसी भी रूप में आत्मप्रशंसा न करनी चाहिये ।

(दिवाशयन अकर्तव्य)

**न दिवा स्वप्नं कुर्यात् II५१०II**

** दिनमें नहीं सोना चाहिये ।**

 **विवरण**— दिनमें सोनेस निश्चित रूप में कार्यहानि, देह में वायुकी वृद्धि, अग्निमान्द्य शिरोरोग तथा आयुका हास होता है । दिनमें सोना आयुर्वेद में प्रायः प्रत्येक रोगका कारण लिखा है। छोटे बालक रोगी तथा रातमें जागे हुए लोग दिनमें सो सकते हैं ।

** ‘आयुः क्षयी दिवा निद्रा ।’**

 दिवानिद। आयुनाशक होती है। भारत में कहा है—

** ‘दिवाशया न मे पुत्रा न रात्री दधिभोजिनः।’**

 मेरे पुत्र न तो दिनमें सोते हैं और न रात को दधि खाते हैं। आयुर्वेद में दोनोंकी हानियां वर्णित हैं ।

(ऐश्वर्यान्ध निर्विवेक)

**न चासन्नमपि पश्यत्यैश्वर्यान्धः न शृणोतीष्टं वाक्यम् ॥५११॥**

  **धनान्ध व्यक्ति व्यावहारिक संपर्क में आनेवाले हितोपदेष्टा आसन्न व्यक्तियोंके व्यक्तित्वकी उपेक्षा किया करता है तथा उनके हितकारी वचनोंपर भी कान नहीं दिया करता ।**

  विवरण—राज्यैश्वर्य पाकर अंधा बना हुआ राजा या राज्याधिकारी अपने संपर्क में आनेवालोंकी उपेक्षा करता तथा राष्ट्रके गुणी लोगों के हितोपदेशपर काम नहीं देता । जब कि मनोविकार धनगर्वित साधारण व्यक्ति भी अनिवार्य रूप से आ जाते हैं तब हाथ में राज्यैश्वर्य जैसी महाशक्ति पा जानेवाले व्यक्मिनोविकारोंका आना स्वाभाविक है। जब राज्यैश्वर्य पा जानेवाले लोग अपने आपको राष्ट्र के सेवक न समझकर राष्ट्रके प्रभु या शासक जातिके स्वेच्छाचार के विशेषाधिकारी नररत्न मान बैठते हैं तब इन लोगोंकी उद्दण्दताकी कोई सीमा नहीं रहती। कर्तव्य के अनुरोधसे देश के गण्य, मान्य, बुद्धिमान् स्वाभिमानी लोगों के इन उद्दण्ड लोगोंक पास जानेके अवसर आते ही रहते हैं।

 अपने अनैतिक प्रयत्नोंसे शासकपदोंपर चढ़बैंक हुए ये असुर लोग शिष्टाचार बरतना अपने उद्दण्ड स्वभावसे विवश होकर लोगोंके साथ अपने शासकीय मिथ्या गौरवके विरुद्ध समझ लेते और नाकमाँ चढाकर अपने द्वारपर आनेवाले भद्र पुरुषका अपमान या उपेक्षा किये बिना नहीं मानते \। ये लोग ऐसे धृष्ट हो जाते हैं कि राष्ट्रका लोकमत राष्ट्रकल्याणकी दृष्टि से इनके आसुरीपनके विरुद्ध चाहे जितनी रौल मचाता रहे या इनके अधिकारोष्ण मस्तिष्कको शीतल करनेके लिये कर्तव्यपरायणता तथा राष्ट्रसेवाके चाहे जितने हितोपदेश सुनाया करे, वे इनके बहरे कानों में प्रवेश नहीं कर पाते। इन लोगोंके उत्तेजक स्वभाव राष्ट्र में अशान्ति उत्पन्न करके विद्रोहामि भडकाकर अन्त में इन लोगोंको लंकाभ्रष्ट रावणके समान राज्यभ्रष्ट किये बिना नहीं मानते ।

 धनांधोंकी राष्ट्रके योग्य लोगोंको न पहचानने तथा उनका हितोपदेश न सुननेको यह प्रवृत्ति उन्हीके विनाशको पूर्व सूचना है। विपत्ति आनेके समय मनुष्य की बुद्धि, मन और इन्द्रियाँ निकल होजाती है। ‘**प्रायः समापन्नविपत्तिकाले धियोऽपि पुसां मलिनीभवंति’**जैसे ऐन्द्रियक विषयों के अति सेवनसे शरीर में रक्तका हास होकर आँखों में वैमिरिक

रोग होजाता है, इसी प्रकार धनवृद्धिसे अविवेक हो जानेपर धनगर्वित मानवको हितकारी विद्यावयोवृद्ध लोग भी क्षुद्र तथा उपेक्ष्य दीखने लगते है, अन्याय, न्याय प्रतीत होने लगता है और अधर्म धर्म भासने लगता है । सम्पत्ति एक प्रकारका अनायुर्वेदिक रोग है। यह मनुष्य के कार्यों को बहरा, वाणीको गँगा, आँखोंको अंघा तथा गात्रयष्टिको विकृत ( ऍठीला) बना डालता है I

**बधिरयांत कर्णविवरं, वाचं मूकयति, नयनमन्धयति ।**   
**विकृतयति गात्रयष्टिं, सम्पद्रोगोऽयमद्भुतो राजन् II**

 ‘**श्रियाप्त्यमीक्षां संवासो दर्पयेन्मोहयेदपि’** सम्पत्तिके साथ निरन्तर अविवेकपूर्ण सहवास मनुष्य में दर्प और मोह उत्पन्न कर ही डालता है। धन एक साधनमात्र है। साधन सदा अंधा होता है। वह कार्य के हो समान अकार्य करनेका भी साधन होता है । धनका सदुपयोग करनेवाला विवेक ही घनकी आँख हैं। वहीं उसे चक्षुष्मान बनाता है। धन अपने सुयोग्य संचालक के नेतृत्व में ही शक्ति बनता है। साधन सुयोग्य नेतृत्व के अभाव में शक्ति न बनकर अशक्ति तथा हानिकारक बन जाता है। इसलिये विचारशील लोग धनपर अपना दान्तिक नियंत्रण रखते हैं। वे सिद्धान्त विरुद्ध उपार्जन करना या अवैध धनका अपने पास खाना स्वीकार नहीं करते ।

 यह सच है कि धन जीवनयात्राका एक साधन है। परन्तु यह भी सच है कि धनान्धता मनुष्यकी मनुष्यताका शत्रु है। धनान्ता दरिद्रतासे भी भयंकर स्थिति है। सिद्धनासाथ बाया हुआ धन जिस घर में भा घुलता है, उसमें समदुगुणको निर्वाध अधिकार दे देता है। वह उस घरके समस्त मानवोचित गुणोंका बहिष्कार कर देता है। वह उस घरका नैतिक रूपसे सर्वनाश किये बिना उस घरसे नहीं टलता । इसलिये जिस प्रकार अग्निकी गृहदाहकताको बचाकर उसका सदुपयोग किया जाता है, इसी प्रकार मनुष्य धनजन्य दानियोंको बचाता हुआ ही घनका उपयोग करें ।

पाठान्तर—न चासन्नमपि पश्यत्यैश्वर्यतिमिरचक्षुः न शृणोतीष्टं वाक्यम् I

 ऐश्वर्यरूपी तिमिर रोगका रोगी राज्याधिकारी शेष अर्थ समान है।

(नारीका सर्वश्रेष्ठ देव)

**स्त्रीणां न भर्तुः परं दैवतम् II५१२II**

** आर्यनारियाँका पतिसे अधिक पूजनीय और सेव्य कोई नहीं है ।**

  विवरण— सत्य ही मनुष्यमात्रका पति या प्रभु है । पतिव्रता नारीके लिए अपने सत्यनिष्ठ सुयोग्य पतिकी सेवा सत्यकी ही सेवा है । मूर्तिमान् सत्यस्वरूप पतिकी अवज्ञा करनेवाली बनना और उसकी सेवा में त्रुटि करना नारीकी कलुषित मनोवृत्तिका परिचायक है। सत्यस्वरूप पति के सेवाधर्मसे च्युत होनेवाली नारी परिवार तथा समाजकी सेवाको भी त्याग देती है। सत्यस्वरूप पति सेवा स्त्रीके समस्त सामाजिक कर्तव्योंकी प्रतीक है। सत्यस्वरूप पतिकी सेवा त्यागनेवाली स्त्री अधर्म के प्रभाव में आकर अपना, परिवारका तथा समाजका, सबका ही अहित करने लगती है।

  पतिव्रता नारी भाई–बहन, चाचा–ताऊ, श्वशुर आदि तथा घरके सेवकों तककी श्रद्धासे सेवा करती और किसीको आक्षेपका अवसर नहीं देती। स्नेह, प्रेम, भात्मत्याग, सेवा और लावण्य स्त्रियोंका विशेष स्वभाव होता है। स्त्रियोंको अपने इन सब गुर्गोंकी रक्षा के लिये जिस समाजके सहयोगकी आवश्यकता होती है, उस समाजने उनके इन गुणकी रक्षा के लिये दाम्पत्य नामक समाजबन्धन में रहने तथा इस बन्धनको दृढतासे स्थिर रखने में ही उनका कल्याण नियत किया है और इसे ‘समाज व्यवस्था’ का नाम दिया है । यदि वे इस समाज बन्धनकी उपेक्षा करें तो उनका अस्तित्व निराश्रित होकर अरक्षित होजाय। दाम्पत्यनामक धर्म–बन्धनके उपेक्षित होनेपर स्त्रियों को समाज में सुख–शान्ति से जीवन–यापनकी संभावनायें नष्ट होजाती

हैं। पाठक यह न भूलें कि नारीका पातिव्रत्य धर्म सत्य-सेवासे अभिन्न होने के कारण यह सूत्र पतिपर भी सत्य–सेवक होनेका बंधन लगा रहा है।

**तदनुवर्तनमुभयसौख्यम् ॥५१३॥**

** पत्नी पतिके समस्त धार्मिक कृत्योंमें सहयोगिनी बनी रहे इसमें पतिका ही नहीं दोनों ही का जीवनभर सुख और हित हैं।**

  विवरण—इन दोनोंका परस्पर विरोध होनेपर गृहस्थसंबन्धी कर्त ब्योंकी हानि तथा दोनोंको निरन्तर क्लेश रहने लगता है । स्त्रीका कर्तव्य है कि वह घरेलू, सामाजिक या पारमार्थिक सब काममें सत्यनिष्ठ भर्ताका अनुसरण करे, उसकी अनुज्ञा पाकर ही कोई काम करे और अपने संबंध में उसकी सुमति बनाये रहे । इसी प्रकार पतिके भी पत्नीके संबंध में गंभीर कर्तव्य हैं। जहाँ दाम्पत्य धर्म उभयपक्षसे पालित नहीं होता वहाँके गार्हस्थ्य जीवनका दुःखदायी होना अनिवार्य हो जाता है।

  पाठान्तर —अपत्यं स्त्रीणामुभयत्र सौख्यं वहति ।

  अपस्य स्त्रियोंको वर्तमान तथा भावी दोनों में सुख देता है ।

(अतिथि पूजा)

**अतिथिमभ्यागतम् पूजयेद्यथाविधि ॥५१४॥**

** अतिथि (समय निश्चित न करके अकस्मात् घर उपस्थित होनेवाले तथा उपस्थित होकर गृहस्थसे सेवा पानेके परिचित या अपरिचित अधिकारी) तथा अभ्यागत (समय निश्चय करके आनेवाले सेवा पानेके परिचित अधिकारी) दोनोंका यथाविधि सत्कार करे।**

 विवरण—अतिथि तथा अभ्यागतकी सेवा करनेका प्रसंग आनेपर मनुष्य के सामने यह मुख्य विचारणीय समस्या आ खड़ी होती है कि इन्हें हमसे सेवा पानेका अधिकार है या नहीं ? आगन्तुकके अपरिचित होनेपर उसका परिचय, भानेका उद्देश्य तथा गृहस्थकी सेवा करनेकी

शक्ति इन तीन बातोंपर ध्यान रखकर सोचना चाहिये कि भागन्तुककी सेवाके दुरुपयुक्त होने की सम्भावना तो नहीं है ? और इसकी सेवा करना समाज कल्याणकी दृष्टि से अत्याज्य आवश्यक कर्तव्य भी है या नहीं ? इन दोनों प्रश्नका संतोषजनक समाधान होजानेपर आगन्तुक लोग अतिथि रूप में स्वीकृत होनेके अधिकारी बन जाते हैं ।

  अतिथि–सेवाका प्रसंग आनेपर गृहस्थ में उसकी सेवा करनेकी शक्ति होने न होनेका विचार भी अत्यावश्यक होता है। यदि गृहस्थ रोग, शोक, कर्त व्यान्तरको व्यग्रता, स्थानाभाव आदि अनिवार्य कारणोंसे अशक हो तो उसकी अशक्तता ही सेवाधर्मकी अस्वीकृतिका उचित कारण बन जाती है। उस समय नम्रताके साथ अतिथिसे अपनी असमर्थता प्रकट कर देना गृहस्थका कर्तव्य होता है। गृहस्थ के पास किसी प्रकारकी विवशता न होनेपर अपने भोजनाच्छादन तथा आश्रय स्थानसे हार्दिकता के साथ आगन्तुककी सेवा करना कर्तव्य होता है। यदि गृहस्थोंको आगन्तुकके उद्देश्य और परिचयसे संतोष न हो तो शक्ति होते हुए भी उसकी सेवा न करना मी गार्हस्थ्य धर्मके ही अन्तर्गत है । अज्ञात कलशील व्यक्तिको क्षणभरके लिये भी परिवारमें सम्मिलित करना अनिष्टकी सम्भावनासे रीता न होने के कारण उसे स्वीकार करना न केवल निर्बुद्धिता है प्रत्युत समाजकल्याण की दृष्टि से अधर्म भी है।

**न ह्यविज्ञातशीलस्य प्रदातव्यः प्रतिश्रयः I**

(दान दैनिक कर्तव्य)

(अधिकसूत्र) **नित्यं संविभागी स्यात् ।**

**  अपने उपार्जित धनपर उचित अधिकार रखनेवालोंको उनका भाग सदा ही देता रहे।**

 विवरण— धनोपार्जन जिस समाजकी सहानुभूति तथा जिन स्वजन बान्धवोंके सहयोगसे हो पाता है, उन सबको उन सबका अधिकार समाज-

बन्धनकी रीतिनीतिके अनुसार राजकरके रूप में देते रहना चाहिये। इसके अतिरिक्त सामर्थ्यानुसार देश, काल, पात्रका ध्यान रखकर दान भी करना चाहिये । अपने उपार्जनका भोगाधिकार अपने में ही संकुचित न रखा जाकर जिस समाजके साथ अपना मन सम्मिलित हो, जिसके प्रति अपनी सहानुभूति हो, उसके कल्याण के अनुकूल अपने जीवनसाधनोंको विभाजित करते रहना भी गृहस्थका धर्म है। गृहस्थ धर्म में दीक्षित लोग समस्त राष्ट्रकल्याणके उत्तरदायी हैं ।

**यथा नदीनदाः सर्वे सागरे यान्ति संस्थितिम् ।**  
**तथा गृहस्थमाश्रित्य सर्वे जीवन्ति जन्तवः ॥ (मनु)**

 उनका कर्तव्य है कि वे अपनी जीवनयात्रा के साधनों को समाज कल्याण के कार्मोमें बाँटकर जब अपने भोग्यद्वव्योंको समाजसेवारूपी यतका शेष बना ले तब ही उनका उपयोग करें ।

**यज्ञशिष्टामृतभुजो यान्ति ब्रह्म सनातनम् I**

  मनुष्य जितना उपार्जन करे उसमें से प्रतिदिन अतिथि, देवता, पितर, दीन आदि उन समस्तको जो समाजपर निर्भर रहते हैं, दान दे तथा समाज कल्याण के काम में नियमित रूप से उत्साहपूर्वक अर्पण करें। अपना समस्त उपार्जन स्वयं ही खा पीकर बराबर न कर दे। मनुष्य जिस समाजके सहयोगसे उपार्जन कर रहा है उस (समाज) को तो उस उपार्जनमें से उपा र्जकको दानभावनाके द्वारा योग्य भाग पानेका पूर्ण अधिकार है और योग्य भाग देने कृतज्ञ मानवका आत्मकल्याण है ।

  प्रत्येक मनुष्य अपने समाजको सुखी तथा सद्गुशी बनाने में अपने दैनिक उपार्जनमें से एक सुनिश्चित भाग देता रहे तब ही कोई समाज सुखी रह सकता है और अपने व्यक्तियों को सुखी तथा सद्गुगो रख सकता है। मनुष्यके व्यक्तिगत जीवनका सुखी होना उसके समाजके सुखी, सद्गुणी तथा दानी होनेपर ही निर्भर है। मनुष्यका व्यक्तिगत जीवन उसकी सामाजिक स्थिति के अनुसार ही सुखी–दुःखी या भलाबुरा होता है। इसलिये मनुष्य

अपने सामाजिक उत्तरदायित्व तथा कर्तव्योंको पहचानकर अपनेदैनिक उपार्जनमें से समाजका भाग समाजको अनिवार्य रूपसे दान केरूप में दिया करे।

  केवल पेट पालना कोई महत्व नहीं रखता। मनुष्यका महत्व तो उस बातमें है जिसे मनुध्येतर प्राणी नहीं कर सकते। दूसरे प्राणी में सामाजिक हितादित बुद्धि नहीं है। वे अपने समाज कल्याण में कोई महत्वपूर्ण योग देने के योग्य हो नहीं होते। मनुष्यका सेव्य समाज ही है। वह अपने समाजके कल्याणमै आत्मकल्याण बुद्धि से महत्वपूर्ण सहयोग दे सकता है। वह अपने समाजके व्यक्तियोंको सद्गुणी, सम्पन्न और सुखी बनाने में अपना सहयोग देने के पश्चात् शेष रहे धनरूपी यज्ञशेषसे अपनी यात्रा करे इसीमें उसकी महत्ता है, इसी में उसका आत्मकल्याण है और इसीमें उसके देशका उद्वार है ।

(दान अव्यर्थ साथी)

**नास्ति हव्यस्य व्याघातः ॥ ५५५ II**

**   योग्य पात्र में दिया हुआ दान व्यर्थ नहीं जाता।**

  विवरण—योग्य पात्र में दिया दान ही हव्य या यज्ञ–सामग्री है। समाजके योग्य सदस्योंकी सहायता करना समाजकी ही सेवा है। समाज कल्याण में ही अपना कल्याण है। इस दृष्टि से मानवका जीवन ही एक विशाल यज्ञका रूप ले लेता है। इस दृष्टि से योग्य पात्र में दान करनेवाला दाता ग्रहीतापर कोई उपकार न करके आत्मकल्याण ही करता है ।

 अथवा—हव्य (अर्थात् देवपूजा या समाज सेवा आदि कर्मों के लिये श्रद्धापूर्वक प्रदत्त द्रव्य) को नष्ट हुआ नहीं माना जाता ।

 दान कभी भी व्यर्थ या निष्फल नहीं जाता। सञ्चादान अपना कोई बाह्य परिणाम ला सके। या न ला सके उससे दाताका आत्मा निश्चित रूप से उन्नत हो जाता (क्षुद्रता त्यागकर महत्ता प्राप्त कर लेता) है दान आत्म-

दर्शनकी स्थिति है। दान किसीपर कृपा नहीं है, दान तो अपना ही कल्याण या अपना ही सात्विक स्वार्थ है। दान अक्षय निधि है। सत्यके हाथों आत्म- दान दानका सच्चा रूप है ।

(शत्रुको पछाडनेका उपाय)

(अधिकसूत्र) **शत्रुरपि प्रमादी लोभात् ।**

** लोभमें आ जानेपर शत्रु भी अपने शत्रुतारूपी लक्ष्य में प्रमाद कर लेता या अपने लक्ष्यसे भ्रष्ट होजाता है ।**

विवरण—हमारा शत्र हमें मिटाना चाहता है। वह हमारा अनिष्ट करनेपर तुला होता है। उसे इस लक्ष्य से भ्रष्ट करनेके भी कुछ उपाय होते हैं। ऐसे समय उसे ऐसा भारी लोभ देना चाहिये जिस लोभवर विजय पाना उसके वश न हो। लोभ मनुष्यका निर्बल स्थान (मर्मस्थल) है। निर्बल स्थानपर अभ्यर्थ आघात करनेसे शत्रुको विनष्ट करना सुखकर होता है। लोभ आया तो मनुष्यकी संग्राम-प्रवृत्ति को मर गया समझो I

(अजितेन्द्रियतासे पराजय निश्चित)

**शत्रुर्मित्रवत् प्रतिभाति ॥ ५१६ II**

** बुद्धिभ्रंश होजानेपर शत्रु भी मित्र दिखाई देने लगता है ।**

 विवरण—लोभ आजानेपर मनुष्यको शत्रु भी विश्वासपात्र हितकारी मित्र प्रतीत होने लगता है। लोभवश होजाना ही बुद्धिभ्रंशता है। लोभ ही प्रलोभन उपस्थित करता है। शत्रु भी प्रलोभनके द्वारा मित्रका वेश बनाकर ठगनेका प्रयत्न करता है। लोभके वशर्मे न आना जितेन्द्रिय लोगों का काम है। जितेन्द्रिय होकर ही संग्रामविजयी बनना सम्भव है। इन्द्रियोंके दासके लिये वीरता नामकी कोई स्थिति नहीं होती। जितेन्द्रिय लोग ही रणक्षेत्र में वीरताका सम्मान पाने तथा सुनिश्चित विजय लाभ करनेके अधिकारी होते हैं ।

 अथवा—शत्रु अपनी चतुराईसे मित्रला दीखने लगता है। अपने मनमें शठता और कपट रखनेवाला शत्रु अपने दुर्भावको मीठी वाणी तथा दिखावटी सौजन्य से छिपाकर सामनीतिसे मिश्रका भेष भर लेता है। भोला मानव लोभाकान्त होकर विश्वास न करने योग्यका विश्वास कर लेता और दुःख भोगता है। इसलिये मनुष्य दिखावटी मित्रोंके धोकेमें फँसने से बचे रहने के लिये पूर्ण सतर्क रहे ।

(अजितेन्द्रियतासे ठगई में आना निश्चित)

**मृगतृष्णा जलवद् भाति ॥ ५१७ ॥**

** जैसे मृगतृष्णा जल सी दीखने पर भी जल नहीं होती, इसी प्रकार वंचक लोग लुभावनी बातोंके ऐसे हरे-भरे उद्यान लगाकर प्रस्तुत कर देते हैं कि अजितेन्द्रिय योद्धा उन्हें सच मानकर उनके वाग्जाउमें फँस जाते,ठगईमें आ जाते और अपने संग्राम करने के लक्ष्यसे भ्रष्ट हो जाते हैं। ऐसे अवसरोंपर अजितेन्द्रि योंका पराजय निश्चित होता है ।**

 विवरण—धोखे स्थानों में छिपा तो कुछ और होता है और दोखता कुछ और है। बुद्धिका उपयोग घोसे बचकर रहने में ही है। जैसे व्याध मृर्गीको बीनसे मोहित करके उनका आखेट करते हैं इसी प्रकार शत्रु लोग प्रलोभनोंके पाशोंसे बाँधकर मनुष्यका सर्वनाश करते हैं । वंच. कोंकी ठगईमें न आना बुद्धिमानों का कर्तव्य है।**‘मृगाणां तृष्णा मृगतृष्णा’** मूढ मृग तीव्र धूपके समय महभूमिकी तस बालुकाओंकी दीप्तिको जलकी तरंग समझकर पानी पानेकी मिथ्या अभिलापासे उस ओर दौडते हैं और वह दीप्ति उनसे आगे ही जागे सरकती और उन्हें प्यासा मारती चली जाती है। उनकी यह मूढ वन्ध्या अभिलाषा ही मृगतृष्णा है ।

पाठान्तर—जलार्थिनां जलवत् मृगतृष्णा प्रतिभाति।  
मृगतृष्णा जलार्थियों को जलतुल्य प्रतीत हुआ करती है ।

(दुर्बिनति उलहनेसे न मानकर दण्डसे मानता है)

(अधिक सूत्र) **उपालम्भो नास्त्यप्रणयेषु ।**

**  अविनीत अश्रद्धालुओंको उलाहना देना या उनकी शाब्दिक निन्दामात्र करना निरर्थक होता है (कोई अर्थ नहीं रखता) ।**

 विवरण—विनय, श्रद्धा तथा प्रीतिसे हीन दुर्हदय, अप्रणयी लोग अपने अपराधोंपर उपालम्भ, (उलाहना, निन्दावचन) रूपी सामान्य दण्डका कोई मूल्य नहीं लगाते। उन्हें तीव्र दण्ड देने की आवश्यकता होती है। लज्जाहीन अविनीत अश्रद्धालुओंपर उलइनेका कोई प्रभाव नहीं होता! उन्हें उठना देकर उनका कुमार्ग नहीं छडाया जा सकता। वे सामक) नीति से वश में न आकर दण्डनीतिके योग्य होते हैं ।

  उपालम्भ दो प्रकारका होता है– एक तो गुगोंका स्मरण दिलाकर कि ऐसे प्रतिष्ठित कुल में उत्पन्न हुए तुम्हारे लिये यह क्या उचित था ? दूसरे दोषोंकी निन्दा करके कि तुम जैसे अयोग्य व्यक्ति और कर हो क्या सकते थे ?

(कुसाहित्य समाजको भ्रष्ट करता है)

**दुर्मेध सामसच्छास्त्रं मोहयति II५५८ II**

**  म्लेच्छोंके शास्त्र अर्थात् अनात्मज्ञ लोगोंके लिखे हुए ग्रंथ अल्पबुद्धि लोगोंको ठगते हैं। अथवा– मिथ्याशास्त्र या ग्रन्थोकी कुसृष्टि दुर्मेधा लोगोंको विपथगामी किया करती है।**

 विवरण— विषयभिनिवेश या भकर्तव्य में प्रवृत्त करने तथा कर्तव्य छुडानेवाले शास्त्र असच्छास्त्र कहते हैं। यह सारा संसार असद्ग्रन्थों या असच्छात्रोंका बहकाया हुआ ही तो विपथमें धक्के खाता फिर रहा है।

 किसीकी अनुभवसंपत्ति उसीके मनरूपी खेतकी उपज होती है। उस अनुभवसम्पत्तिका गणित या लेखाजोखा ही शास्त्रका रूप ले लेता है I

शास्त्र सच्छास्त्र असच्छास्त्र भेदसे दो प्रकारके होते हैं । ग्रन्थलेखक लोग अपने जीवनों में बुरी भली घटनाओं के रूप में अमृत तथा विष दोनोंदी का अनुभव करते हैं। किसी भी विचारशील लेखकको अपने अनुभूत विषको ग्रन्थका रूप नहीं देना चाहिये। उसे तो अपने अनुभूत दुष्प्रसंगोंको संसा- रको उसके दुष्प्रभाव से बचाकर अपने में ही जीर्ण होने देने के लिये गुप्त रखना चाहिये । उन्हें उसे अपने कटु अनुभवोंको संसारके सामने रखकर संसार में पाप बढाने में भूलकर भी सहायक नहीं बनना चाहिये । परन्तु संसारका आधुनिक लेखक–समाज इतना अंधा और गंदा हो चुका है कि वह अपने मिथ्या विश्वास, कुरुचियों, भ्रान्तियों, प्रमादों तथा अपने जीवनके असामाजिक अनुचित अधार्मिक कामोंको भी अपनी धार्मिकता या सत्य भाषिता के प्रख्यापन के लिये या दूसरोंसे महात्मापनका प्रमाणपत्र लेनेक लिये ग्रन्थका रूप देने में लज्जा और कर्तव्यहीनता अनुभव नहीं करता।

  वह नहीं जानता कि मेरे यशस्वी समझे हुए लेखकके ये लेख मेरे देश के अल्पमति पाठकों के लिये दुर्दृष्टान्त उपस्थित करनेवाले बनकर हालाइलका काम करेंगे और मेरे समाज में पाप फैलानेवाले बनेंगे ? जबसे मनुष्यने अपना विवेक खोया है, तबसे समाजके दुर्भाग्य से कुप्रन्थोंको भी ग्रंथोंकी श्रेणी में खडे होनेका कुअवसर प्राप्त हो गया है। विचारशील लेखक अपने जीवनव्यापी अमृतास्वादको ही ग्रन्थका रूप दिया करते हैं। उनके इस अमृत- वर्णन से आबालवृद्ध किसी भी पाठकके मोहग्रस्त होने का डर नहीं होता। अच्छे लेखकों में भ्रम, प्रमाद, विप्रलिप्सा न होने से उनके ग्रन्थ मनुष्यको दिव्यदृष्टि देनेवाले होते हैं। उपन्यास नाटक, गल्प कहानी, अलील गाथा. कामोत्तेजक तुकबन्दी, आत्मचरित्र आदि सब अच्छाखोंकी श्रेणी में आते हैं I

पाठान्तर—दुर्मेधसां महच्छास्त्रं बुद्धिं मोहयति ।  
विशालकाय दुरूहशास्त्र दुर्बुद्धियोंकी बुद्धि कुंठित कर डालता हे I

 ज्ञानको शास्त्र कहलानेवाले ग्रन्थों में से उधारा नहीं लिया जा सकता। सत्यका शासन ही शास्त्र है। सस्य मानवका स्वरूप है। सत्य ज्ञान तथा

आनन्द तीनों ही मानव के स्वरूप हैं। मानवके स्वरूप में वेदशास्त्रोंका वास है। सत्य मानवहृदयवाली जीवितशास्त्र है । मनुष्यने अपने प्रमादसे इस जीवित शास्त्र से अपना संबन्ध तोड लिया है। इस जीवित शास्त्र के साथ आदान–प्रदानका संबन्ध जोडकर रखना मनुष्यका कर्तव्य है। यह संबन्ध होजानेपर अर्थात् अपने हृदयस्थ सत्यस्वरूपका प्रत्यक्ष कर लेनेपर ही मनुष्य शास्त्रज्ञ ज्ञानी बनता है। कर्तव्याकर्तव्य निर्णय करनेको कुशलता पाजाना ही तो शास्त्रावलोकनका उद्देश्य है। ग्रन्थावलम्बी बन जाना शास्त्रा वलोकनका उद्देश्य नहीं है। ग्रन्थावलम्बीको सदसद्विचार प्राप्त नहीं होता। सदसद्विचारकी योग्यता अपनी भान्तर स्वरूपभूत ज्ञानज्योतिके जगमगा उठनेसे ही प्राप्त होती है। मनुष्य ज्ञानी बन चुकनेके पश्चात् ही शास्त्र में सत्यका दर्शन करने में समर्थ होता है। अज्ञानी रहते हुए शास्त्रों के पचों में से अज्ञानका ही समर्थन प्राप्त होता है ।

  निरुक्तकार यास्कके शब्दों **‘नैतेषु ज्ञानमस्त्यनृपेरतपसो वा’**वेदों में उस मनुष्य के लिये कोई तत्वज्ञान नहीं है जो स्वयं वेदोंके द्वष्टा ऋषियों जैसा तत्वदर्शी और तपस्वी नहीं है। दूसरे शब्दों में शास्त्रों में सत्यका दर्शन सत्र किसीको न होकर वेवल ज्ञानीको होता है। अज्ञानी अवस्था में रहते हुए शास्त्रों में अपने अज्ञानका ही समर्थन ढूँढना स्वाभाविक होजाता है। अज्ञानी मनुष्य शास्त्र कहलाने वाले ग्रन्थको अपने अज्ञानका समर्थक बना लेता है। सूत्र में इसीको अज्ञानीका शास्त्र से मोहग्रस्त होजाना कहा है ।

  अपने में सत्यदर्शन कर चुका हुआ मोद्दातीत ज्ञानी ही श्रुति, स्मृति तथा शिष्टोंके आचरणको अपने हृदयस्थ सत्यके शासनकी कसौटीपर कसकर इन सबकी एकता के संबंध में संदह-रहित होकर अपने व्यावहारिक जीवन में शास्त्रको मूर्तिमान कर देता है।

( भूमिका स्वर्ग )

**सत्संगः स्वर्गवासः ॥५१९ ॥**

  **सत्संग ही स्वर्गनिवास है।**

 विवरण—इस दुःख भरे संसार में सन्तसमागम ही एकमात्र सार है।

सन्त लोग इस झुलसती हुई मरुभूमिके ठण्डे जलस्रोत हैं। **‘सतां सद्भिः सङ्गः** **कथमपि हि पुण्येन भवति’** सन्तका सन्तोंसे समागम कभी कभी बढे पुण्योंसे होता है। महाकवि तुलसीदास के शब्दों में—

**   सन्तसमागम हरिकथा तुलसी दुर्लभ दोय ।**

(आर्यका उदार बर्ताव)

**आर्यः स्वमिव परं मन्यते ॥५२०॥**

 **कर्तव्याकर्तव्य के विचार से सम्पन्न उदारमति सज्जन लोग दूसरोंसे जिस वर्तावकी आशा करते हैं वे स्वयं भी दूसरोंके साथ वही बर्ताव करते हैं ।**

 विवरण— सजन वे हैं जो दूसरोंके साथ अपनी मनुष्यताकी मर्यादामें रहकर बर्ताव करते हैं । **‘उदारचरितानां तु वसुधैव कुटुम्बकम्’** यह सम्पूर्ण वसुधा उदारचरित लोगोंकी दृष्टि में उन्हींका विराट परिवार है।

  जो कामनाका दाम है जिसने कर्तव्याकर्तव्य विचारको तिलांजलि दे रक्खी है वही ‘अनार्य’है। अनार्य वह है जो कामनाधीन होकर दूसरोंके साथ वही बर्ताव करता है जिसे वह अपने लिये किसी भी रूप में किसीसे भी नहीं चाहता।

**श्रूयतां धर्मसर्वस्वं श्रुत्वा चैवावधार्यताम्।**  
**आत्मनः प्रतिकूलानि परेषां न समाचरेत् ॥१॥**

**यदन्यैर्विहितं नेच्छेदात्मनः कर्म पुरुषः।**  
**न तत्परेषु कुर्वीत जानन्नप्रियमात्मनः ॥२॥**

**न तत्परस्य सन्दध्यात् प्रतिकूलं यदात्मनः।**   
**एष सामासिको धर्मः कामादन्यः प्रवर्तते ॥३॥ महाभारत**

 धर्मका यह सार सुनो और अपनाओ कि जो बात तुम्हारे साथ की जाने पर तुम्हें बुरी लगे उसे तुम दूसरोंके साथ मत करो ॥१॥ मनुष्य जो

व्यवहार अपने प्रति दूसरोंसे किया जाना न चाहे वह दूसरोंके साथ भी न करे। मनुष्य कटु व्यवहारको सब होके लिये कडवा समझकर दूसरों के साथ भी न करे ॥२॥ अपने प्रतिकूल लगनेवाला व्यवहार दूसरोंसे न करना ही सम्पूर्ण धर्मका सार है। मनुष्य कामनाके अधीन होकर ही दूस रोंके साथ धर्मविरोधी बर्ताव करता है I

(आकृति से गुणोंका प्राथमिक आभास)

**रूपानुवर्ती गुणः ॥५२१॥**

**  जैसा रूप वैसा ही गुण होता है ।**

  विवरण—प्रायः मनुष्य के रूप (शारीरिक अभिव्यक्ति) के भीतर उसके शौर्य, धैर्य, शान्ति, संयम आदि गुण व्यक्त होजाते हैं। गुलियोंके गण उनके अवयवों तकमें झलका करते हैं। इन गुणोंको जनानेवाली एक सांकेतिक लिपि गुणियोंकी मुखाकृतिपर लिखी रहती है। पुरुष परीक्षाके पारंगत लोग मनुष्यको देखते ही उसके गुणोंको आँप लेते हैं । ‘**यत्राकृतिस्तत्र गुणा वसन्ति’** मनुष्यके गुण उसके आकार में भी आ बसते हैं।

  अथवा—साधारण मनुष्यकी आकृतिसे उसके गुणोंका परिचय मिल जाता है ।

  यह तो सच है कि गुण मनुष्य के हृदय में रहता है इस कारण प्रथमदर्शन से गुणका परिचय मिलना संभव नहीं होता। परन्तु मनुष्य के मनुष्यसे मिलनेका प्रथम सोपान प्राथमिक मिलन ही होता है। लोगोंका स्वभाव है कि वे अपने देहको अपनी रुचिके अनुसार वेषभूषासे अलंकृत करते हैं। देहके इस अलंकरण और प्रसाधन में ही मनुष्यके चरित्रका पूरा इतिहास सांकेतिक भाषा में लगभग अंकित होजाता है। मनुष्यकी रुचि उसकी शिक्षदीक्षासे बनती है। गुणपारखी लोग रूपके प्राथमिक दर्शनमें ही अपरिचित व्यक्ति के गुणोंका प्रत्यक्ष करके तदनुरूप व्यवहार विनिमय करते हैं।

  साधारणतः प्रथमदर्शन ही अपरिचितके गुणोंका अभ्रान्त परिचायक बन जाता है। यही कारण है कि जबतक किसीका साक्षात् दर्शन करके उससे व्यवहारविनिमय नहीं मिलता, तबतक गुणका परिचय मिलना संभव नहीं होता। गुणका परिचय रूप से परिचित होजाने के पश्चात् ही होना सम्भव होता है। मनुष्यको विना देखे उसका अभ्रान्त परिचय होना असंभव है। मनुष्यका रूप चक्षु इन्द्रियका विषय है तथा उसके गुण विचार नेत्र के विषय हैं। मनुष्यको साक्षात् विचारविनिमय न हो चुकनेवाले मनुष्य के गुण-दोषके सम्बन्ध में उधारी सम्मति नहीं बनानी चाहिये। कहनेका तात्पर्य यह है कि यद्यपि प्रकृति अपनी ओर से किसीके रूप में गुणको प्रकट नहीं करती, परन्तु मनुष्य अपनी रुचि तथा शिक्षादीक्षा के अनुसार अपने को वस्त्राभूषणोंसे सजित करता है। उसीसे उसके गुण उसको आकृ निपर झलकने लगते हैं। स्वच्छता, अनाडम्बर, सौम्यता आदि देदिक लक्षणों को देखकर गुणोंके गुणोंका प्राथमिक आभास मिल जाता है।

पाठान्तर—प्रायेण रूपानुवर्तिनोगुणाः ।

साधारणतया आकृतिके अनुसार गुण होते हैं ।

(वस्तव्य स्थानकी परिभाषा)

**यत्र सुखेन वर्तते तदेव स्थानम्॥५२२॥**

**  सुखकर स्थान ही निवासयोग्य स्थान कहता है ।**

  विवरण—मुख मानसिक स्थिति है। मजकी अनुकूलता ही सुखकी परिभाषा है। मन या तो इन्द्रियोंका दास या उनका प्रभु बनने में स्वतंत्र है। इन्द्रियोंकीता मनका अज्ञान भी है और यह उसके लिये पर तंत्रताकी दुःखदायी स्थिति भी है। इन्द्रियोंके ऊपर मनकी प्रभुता मनकी स्वरूपस्थिति भी है और यह उसकी स्वतंत्रता (या स्वतंत्रताकी सुखद स्थिति) भी है। स्वतंत्रता सुख है और इन्द्रिय परतंत्रता ही दुःख । स्वतंत्र मन किसी बाह्य अत्याचारी शक्तिकी अधीनता स्वीकार करनेको

कभी भी सहमत नहीं होता। इसलिये मनकी स्वतंत्रावस्था ही उसका वास्तविक निवासस्थान है। स्वतंत्र मनका देह उस स्वतंत्र स्थितिको सुर क्षित रखकर कर्तव्यवश जब, जहां, जिस परिस्थिति में रहता है, वहीं वह अपनी स्वतंत्रताको सुरक्षित रखकर सत्यकी अधीनता स्वीकार कर तथा अस त्यको पददर्शित करके अपने मानस सुखको अटल बनाये रहता है।

 अपने बाहु (पुरुषार्थं) के प्रतापसे अर्जित स्थान ही मनुष्य के लिये सुखकर होता है। जो लोग अपने पुरुषार्थ से अपने भाग्यके स्वयं ही विधाता होते हैं उन्हें ही सुखद स्थान प्राप्त होते हैं। वे जहां जाते हैं वहीं उन्हें सुखद स्थान प्राप्त होजाते हैं।

**को वीरस्य मनस्विनः स्वविषयः को वा विदेशस्तथा**  
**यं देशं श्रयते तमेव कुरुते बाहुप्रतापार्जितम् ।**  
**यद्दंष्ट्रानखलांगलप्रहरणः सिंहो वनं गाहते ।**  
**तस्मिनेव हतद्विपेन्द्ररुधिरैस्तृष्णां छिनत्यात्मनः॥**

 वीर पुरुषके लिये देशविदेशका कोई प्रश्न नहीं होता। वह जहां पहुं चता है उसे ही अपने बाहु-प्रतापसे अनुकूल स्वदेश बना लेता है। क्या संसार में देखते नहीं है कि सिंह जिस वनमें घुसता है वहां स्वयं मारे हाथियोंके रक्त से अपनी प्यास बुझाता है।

(विश्वासघातीकी दुर्गति)

**विश्वासघातिनो न निष्कृतिः ॥२२३॥**

**  विश्वासघातीका उद्धार नहीं है ।**

  विवरण—विश्वासघातीका पापमोक्ष, निस्तारा, बचाव, सुधार या प्रायश्चित नहीं है। संसारके समस्त व्यवहार विश्वासमूलक होते हैं। विश्वास घाती प्रत्येक दुराचार कर सकता है। मित्रताका सम्बन्ध ही विश्वासका संबन्ध है \। सत्य ही मनुष्यमात्रका अनन्य मित्र है। हितकारी होना ही मित्रकी परिभाषा है। इस संसार में केवल सत्य ही वह वस्तु है जो मनु–

व्यका हितकारी माता, पिता, प्रभु आदि नामसे सम्मानित होकर मानवके हृदय सिंहासनका सम्राट् बननेका अधिकारी है। सत्यसे विश्वासघात अर्थात् असत्यकी दासता करना ही विश्वासघात नामका अपराध है। असत्यकी दासता करना जन्मसे ही मानवके साथ सम्बद्ध शुभसंकल्पकका विघात कर देना है।

  जिसने एकवार मित्रताका हनन किया है उसे कभी भी यह भ्रान्ति करके कि वह सुधर गया है, विश्वास मत करना। राष्ट्र से विश्वासघात करके राज्य इथियानेवाले देशद्रोहियोंकी पहचान होजानेके अनन्तर उन जैसे प्रतारक, ढोंगी नेताओं से सदा सावधान रहना चाहिए ।

**सहयज्ञाः प्रजाः सृष्ट्वापुरोवाच प्रजापतिः ।**   
**अनेन प्रसविष्यध्वमेष वोऽस्त्विष्टकामधुक् ॥ (भगवद्भीता)**

 प्रजाओंके स्वामीने प्रजाओंको यज्ञ अर्थात् उच्च भावना या उच्च बुभूषाके साथ उत्पन्न किया है और उनसे कह दिया है कि तुम जो कुछ अर्जन, उत्पादन या भक्षण करो इसीसे करो। तुम अपने किसी भी कामसे अपनी ऊर्ध्वगामिताको पददलित मत होने दो। तुम अपनी कामनाओं को यज्ञभावना से पूरा करो । जीवनको यज्ञका रूप देकर रक्खो। तुम्हारी यज्ञभावना ही तुम्हें इष्ट भोग देनेवाली बने। तुम अयज्ञिय अशुभ भावना से अपनी कामपूर्ति मत चाहो।

 सत्पुरुष ही सत्पुरुषका विश्वासपात्र होता है। चोर सत्य के साथ विश्वासघात करके ही चोर बनता है। मनुष्य अपने हृदयेश्वर सत्यके साथ विश्वासघात किये विना चोर नहीं बन सकता । सत्पुरुष सत्पुरुषके साथ कमी विश्वासघात नहीं करता। जो कोई सत्पुरुषों से विश्वासघात करता पाया जाता है वह चोर ही होता है। वह धोखा देकर कपट सन्त बनकर विश्वासका हनन किया करता है। इस दृष्टि से मनुष्यका सरपुरुष न होना ही समाजके साथ विश्वासघात है। सत्य ही विश्वास है। विश्वासका सम्बन्ध सत्यका ही सम्बन्ध है। सत्यको त्याग देना विश्वासवात ही है। सत्यद्रोहीअज्ञानी

अपने मनको सदा अज्ञानरूप नरक में फँसा रखता है। उसकी मुक्तिका प्रश्न श्री कहां है ?

पाठान्तर—विश्वासघातिनो निष्कृतिर्न विद्यते ।

(दुर्घटनाओं से मत घबराओ)

**दैवायत्तं न शोचेत् ॥५२४॥**

**  मनुष्य दैवाधीन दुर्घटनापर व्यर्थ चिन्ताग्रस्त न हुआ करे ।**

** ** विवरण—मनुष्य अपना सम्पूर्ण बल लगाकर भी जब यह देखे कि यह काम मेरे वशका नहीं है तब उसे दैव या ईश्वरेच्छा मानकर, दुश्चिन्ता छोडकर या देवाधीन बातको अधिक से अधिक शक्ति प्रकट करनेकी देवी प्रेरणा मानकर उसका कोई प्रबलतम उचित उपाय कर सके तो करें।

  भूकम्प, जलाप्लावन, आंधी, महामारी, दुर्मिक्ष, राष्ट्रविप्लव आदि शक्तिबाह्य परिस्थितियों में चिन्ताग्रस्त न होकर अपने सामर्थ्य तथा कौश लके अनुसार विधान करते चले जाना मनुष्यका कर्तव्य है। जीवनेच्छा रहने तक मनुष्यका यह कर्तव्य किसी भी प्रकार समाप्त नहीं होता । कभी कभी प्रयत्नोंक प्रताप से भयंकर निराशा के पश्चात् भी आशाकी किरणें दीख पड़ती हैं। कभी कभी ऐसे भी विकट समय आते हैं जब मर जाना ही हैं रामकी इच्छा होती है। उस समय हाय हाय करके मरने की अपेक्षा शान्ति. पूर्वक रामकी अचिन्त्य इच्छा या भवितव्यता माताकी सर्वसंहारी प्यारी गोद में प्रसन्नता के साथ विलीन होकर : मुख छिपाकर) रामके प्रलयनाटकका अभिनपाथो बन जाने में ही मानवका कल्याण होता है। मनुष्य जाने कि वह इस संसार में सदा रहनेक लिये नहीं आया। मरना अनिवार्य हो तो तड़प-तड़प कर मरना इस ईश्वरदत्त मरणावसरका महादुरुप योग हैं। यदि मनुष्य इस भयंकर समझी हुई अवस्थाका सबसे अच्छा उपयोग कर सकता है तो वह मौतका सहर्ष स्वागत करके ही कर सकता है। अवश्यंभावी मोतको अपनी मानस शक्तिले पराभूत करके विजयी बन कर मरने में ही मानव का कल्याण है। बताइये इस सम्बन्ध में मनुष्य इससे अच्छा और कर ही क्या सकता है ?

 फलभोग देवायत्तता है। कर्म करने में दैवायत्तता नहीं है। सफलता हीपुरुषार्थ है और असफलता ही देव है। देव निर्बल है और पुरुषार्थ प्रबल है। मनुष्य यह जाने कि कर्म या पुरुषार्थ करनेसे दैवायत्तता नहीं है। जहाँ मनुष्य पुरुषार्थका काम न करे और कुंठित होकर हाथपर हाथ घरकर खड़ा होगया हो, वहाँ देव या रामकी इच्छा हो मानवकी एकमात्र शरण सखा, सुहृद तथा माता-पिता होती है। ऐसे समय मनुष्यका कल्याण इसमें होता है कि वह प्रलयलीलाकारी भगवान् आमसमर्पण कर दे और मृत्युसे अभिन्न होकर या उसे अभिहृदय मित्रके रूप में आलिंगन करके इस संहार–लीलाको तटस्थ भावसे देखें। और अपने भौतिक अस्तित्व के विनाश में अपनी स्वीकृतिकी मुद्रा लगाकर जीवन्मुक्तोंकी मौत मरे।

पाठान्तर—दैवायत्तं न शोचयेत् ।

(साधुका आश्रितों से सद्वर्ताव)

**आश्रितदुःखमात्मन इव मन्यते साधुः ॥५२५॥**

** उदारचेता साधु पुरुष आश्रितोके दुःखों को अपने ही ऊपर आया हुआ दुःख मानकर उसे दूर करने के लिये अपने व्यक्तिगत दुःखोको हटाने जितना ही सुदृढ प्रयत्न करता है ।**

** **विवरण— साधु पुरुष आश्रित के दुःखको उसका व्यक्तिगत दुःख मानने के स्थान में उसे अपना ही दुःख मानकर उसका प्रतिकार करता है । सत्पुरुष के दुःखको स्वदुःख मानना ही तो कसाता है और यही उसकी महत्ता भी है।

**आत्मोपम्येन सर्वत्र दयां कुर्वन्ति साधवः।**

  साधुस्वयं सत्याश्रित होता है। वह सत्यमें आत्मसमर्पण करके स्वयं सत्यस्वरूप होचुका होता है। सत्यमें आत्मसमर्पण कर देनेवाले उस जैसे सब लोग उसके आश्रितों गिने जाकर उसकी सेवा पाने के अधिकारी हो जाते हैं। आश्रित और आश्रयदाता दोनों की एकता ही सेव्यसेवक के पार–

स्परिक अटूट प्रेमबंधनका आधार होती है। साधुपुरुषों की आत्मानुभूति उनके पांच भौतिक देहोंमें सीमित न रहकर विश्व केसमस्त ज्ञानियों में व्याप्त रहती है। साधु भी आत्मानुभूति उसके दैहिक कारागारसे सीमित नहीं होती। साधुके पास सबके ही संबंध में कर्तव्य रहते हैं और वह उन कर्तव्योंको अपनी अनन्त श्रद्धा से इसलिये पालता है कि उसे विश्वभरके ज्ञानियों में आम्मदर्शन और आत्मसम्भोग करके अपना जीवन धन्य करना है।

(अनार्यका कपटी व्यवहार)

**हृद्गतमाच्छाद्यान्यद्वदत्यनार्यः ॥५२६॥**

** दुष्ट लोग मनकी दुष्टताको तो छिपायेरखते हैं और केवल जिह्वासे अच्छी बातें किया करते हैं ।**

 विवरण—दुष्ट लोग मनसे तो परवंचन, परस्वापहरण, परपीडन आदिके उपाय सोचते हैं और वाणीसे परोपकार, देशसेवा, साधुता आदिका बखान करते हैं ।

**न धर्मशास्त्रं पठतीति कारणं न चापि वेदाध्ययनं दुरात्मनः । **  
**स्वभाव एवात्र तथातिरिच्यते यथा प्रकृत्या मधुरं गवां पयः ॥**

  “धर्मशास्त्रों के वचन सुनाना, गंभीर सिद्धान्त बघारना, गंभीर सिद्धान्त बघारना, ऊंचे नारे लगाना और वेदाध्ययन करना दुरात्माको विश्वासयोग्य नहीं बना पाता। इसमें तो स्वभाव ही प्रबल रहता है।”आर्य वही है जिसका आचरण समाजके लिये वेदके समान प्रमाणभूत है। आर्य वही है जो अपने आचरणको यशोभिलाषासे कभी आत्मप्रचारका विषय नहीं बनाता। आर्यका आचरण ही देशसेवाका प्रत्यक्ष प्रमाण या मूर्तरूप होता है। आर्यका खानपान, रहन- सहन, वागविनिमय आादि सब कुछ अपने समाजकी सेवाका रूप लेकर रहता है। उसका आचरण उसके मनके पूर्ण आत्मप्रसादका कारण होता है। उसके मनमें अपने आत्मप्रसादको यशोलिप्सासे आत्मप्रचार के द्वारा कलंकित करनेकी मलिन भावना कभी स्थान नहीं पाती ।

धूर्त लोग मनकी बात छिपाकर दूसरोंको ठगनेके लिये ऊपरके मनसे बनावटी बातें बनाया करते हैं ।

**मनस्यन्यद्वचस्यन्यत्कर्मण्यन्यद् दुरात्मनाम् ।**  
**मनस्येकं वचस्येक कर्मण्येकं महात्मनाम् ॥ (विष्णुशर्मा)**

 दुर्जनके मन में कुछ, वाणी में कुछ तथा कर्ममें कुछ और ही होता है। महात्माके तो मन, वाणी, कर्म तीनोंमें एक ही बात होती है। अनार्यके वाणी में कपट शीतलता होती है परन्तु उसके हृदय में वज्रसे भी कर्कश दुर्बुद्धि छिपी रहती है।

(सद्बुद्धिहीनता ही पैशाचिकता)

**बुद्धिहीनः पिशाचादनन्यः ॥५२७॥**

**   सुबुद्धि (या सद्बुद्धि) हीन व्यक्ति घृणाका पात्र होता है ।**

** **विवरण— बुद्धिहीन के आचरण में सर्वत्र लघुता, क्षुद्रता, नीचता और पैशान्त्रिकताका प्रदर्शन रहता है । बुद्धियुक्त मनुष्य तो बुद्धि से हिताहितका विवेक करके हेयको त्यागकर, उपादेयको अपनाकर सब काम उचित रीतिसे कर लेता है। बुद्धिहीनसे यह सब नहीं हो पाता । वह अपने स्वेच्छाचार से लोगोंकी घृणा तथा उपेक्षाका पात्र बन जाता है।

 राजाका कर्तव्य है कि वह अपने राज्य मेंसे बुद्धिहीनताका बहिष्कार करनेके लिये सुबुद्धि के प्रचार तथा प्रसारके सुदृढ उपाय करे। राज्य में धार्मिक, सदाचारी, बुद्धिमान् लोग अधिकता से उत्पन्न होते रहें, ऐसा प्रबन्ध करना राजाका राष्ट्रीय कर्तव्य है। जो राजा योग्य लोगों के उत्पादनकी भोरसे उदासीन है वह अपने राज्य में श्रीवृद्धि के लंबे चौडे कार्यक्रम चलाता हुआ भी पिशाचोंकी संख्या बढा रहा है।

 बुद्धिहीन तथा पिशाचमै कोई अन्तर नहीं है। भोजन तथा भोगमात्र पहचाननेवाली बुद्धि वही है जिसे हिताहितका परिचय है। हिताहित

बुद्धि से हीन मनुष्य सदा ही समाजका अहित करनेवाला कुकर्मा होता है । समाजकी शान्ति हरनेवाले कुकर्मा लोग ही असुर या पिशाच हैं ।

   पाठान्तर —धीहीनः पिशाचादनन्यः I

(आत्मरक्षा के साधनों के साथ यात्रा करो)

**असहायः पथि न गच्छेत् II५२८ II**

**  अपने साथ आत्मरक्षा के साधन शस्त्रास्त्र लिये विना मार्ग न चले ।**

 विवरण—यहां पर जानना यह है कि मनुष्यका असहायपना आत्मरक्षाकी योग्यतासे ही मिटता है। शस्बद्दीन दो चार, दश पांच भी असहाय ही माने जाते हैं। मनुष्यका असहायपन संख्याधिक्यसे दूर नहीं होता। प्रजामें आत्मरक्षाकी व्यक्तिगत योग्यतासे ही देशका असहायपन मिटता है ।

 अंग्रेज जब भारत आया था तब उसने भारतके प्रत्येक ग्राममें विभक्त शासनशक्ति तथा न्यायशक्तिको छीन कर तो जिलोंमें न्यायालयों की स्थापना करके उन्हें न्यायकी दूकानका रूप दे दिया था और ग्रामोंका आत्मरक्षा में समर्थ बनाये रखनेवाली शस्त्रशक्तिको उनसे छीनकर अर्थात् ग्रामवासि योको निःशस्त्र, नपुंसक विरोध करनेके अयोग्य बनाकर रखा था और सोचा था कि नपुंसक राष्ट्रपर शासन करना सुकर है। हमारी वर्तमान राष्ट्रीय कहलानेवाली सरकार भी नपुंसक राष्ट्रपर शासन करने में सुमीता देखकर विदेशियोंको दुष्ट स्वार्थी बुद्धिकी निन्दनीय उपज शस्त्रकानूनको जानबूझकर नहीं तोड रही है। जिस कारणसे ब्रिटिशने यह कौनून बनाया था उसीको हमारी अविचारशील शहरी सरकार चालू रख रही है ।

  जनता स्वभावसे शान्तिप्रिय है। शान्ति–प्रियप्रजाका शांन्ति–रक्षक राजशक्तिका विद्रोही होना असंभव कल्पना है। जो सरकार कानून के दबाव से जनताको निरस्त्र, नपुंसक असंगठित रखने में अपनी सुरक्षा समझ रही है वह जनताशी सदिच्छाका विद्रोह करके पशुबलसे राज्यशासन कर रही है।

इसने जनता के स्वतंत्र सामरिक संगठनको गैर कानूनी कर रखा है। इसके मूलमें यही दुर्बुद्धि छिपी हुई है कि जनता में उसके राष्ट्रद्रोही कृत्योंका विरोध करने की शक्ति न रहे। यदि वह वास्तव में राष्ट्रहितैषी सरकार होती तो उसके मन में ऐसी भीति कभी भी न होती। क्योंकि जनताकी स्वतंत्र सामरिक शक्ति उसकी राष्ट्रपिताका अनिवार्य साथी कभी रहती। शस्त्रकानून उन्मूलित होते ही शांतिप्रिय जनता तत्क्षण संगठित होकर गांवगांव में शान्तिरक्षार्मे स्वयमेव समर्थ हो जाती ।

   पाठान्तर—असहायो न पथि गच्छेत्।

(पुत्रस्तुति अकर्तव्य)

**पुत्रो न स्तोतव्यः ॥ ५२९ II**

**  पुत्रकी स्तुति नहीं करनी चाहिये ।**

 विवरण— गुणी पुत्रका गुणग्राही होना विताका अपराध नहीं है।
प्रत्युत यह तो पुत्रको उत्साहित करनेवाला पितृधर्म है। परन्तु यह पितृधर्म पितापुत्र में ही सीमित रहना चाहिये ।बाह्य जगत् में पुत्रकी स्तुति करना आत्म-प्रचार के समान ही श्रोताओंके कानों को भी कष्ट पहुँचाने तथा उनके मनमें अविश्वास उत्पन्न करनेवाला अपराध होता है। पिताके मुखसे पुत्र स्तुति उसे प्रभावहीन बना देती है। पुत्र स्तुति पिताकी आत्म-स्तुति मानी जाती है। पुत्र के विशेष गुणोंकी स्तुति पिताके मुखको शोभा नहीं देती, प्रत्युत पुत्रके उन गुणोंमें भी संदेह पैदा कर डालती है।

    पाठान्तर— न पुत्रः स्तोतव्यः।

(स्वामीका यशोगान भृत्यकर्तव्य)

**स्वामी स्तोतव्योऽनुजीविभिः ॥५३०॥**

  **भृत्य लोग गुणी स्वामीको लोकप्रिय बनाये रखने के लिये जनतामें उसके गुणोंकी प्रशंसा किया करें।**

विवरण—स्वामीके गौरव, बुद्धि तथा उसकी उपकार, भरण तथा रक्षाकी प्रवृत्तियों को उत्तेजित करते रहनेके लिये उसकी स्तुति करना अनु. जीवियोंके लिये लाभदायक होता है ।

  भृत्य लोग गुणी स्वामी के प्रति कृतज्ञता तथा प्रभु–भक्तिका प्रदर्शन करके प्रभु–भृत्य सम्बन्धको न टूटने दें और समाज में प्रभुको लोकप्रिय बनाने के लिये उसका गुण–कीर्तन करके समाजकल्याण के काम में प्रभु के सहायक बनें ।

  पाठान्तर—स्वामी स्तोतव्यः सर्वानुजीविभिः ।

  पाठान्तर—न निन्दनीयः स्वामी स्तोतव्यः सर्वानुजीविभिः I

**धर्मकृत्येष्वपि स्वामिन एव घोषयेत् ॥५३१॥**

 **अनुजीवी लोग राजाज्ञासे किये हुये लोकोपकारी धर्मकृत्योंको अपने न बताकर स्वामी या अपनी राज्यसंस्थाके ही किये बताया करें।**

 विवरण—अनुजीवी लोग राष्ट्रभरमें स्वामी या अपनी राज्यसंस्थाकी धार्मिकताका प्रचार करके उसके लिये जनताका प्रेम और सहानुभूति प्राप्त करें \। ऐसे करनेसे राजा या राज्यसंस्थाको राष्ट्रसेवा करने में अनुकूलता और सुकरता हो जाती है ।

   पाठान्तर—धर्मकृत्येष्वपि स्वामिनमेव घोषयेत् ।

   पाठान्तर—सर्वकृत्येष्वपि स्वामिनमेव घोषयेत् ।

 सब कार्मोमें स्वामीके ही कर्तापनकी घोषणा किया करे \।

(राजाज्ञापालन में विलम्ब अकर्तव्य)

**राजाज्ञां नातिलंघयेत् ॥५३२॥**

**  राजाज्ञाके पालनमें अनुचित देर न करें।**

** **विवरण— राजाज्ञा टालनेसे राष्ट्र में दुराचारियोंको दुराचार करने का अधिक अवसर प्राप्त हो जाता है। राजाके आदेशके समयपर पालित होते

रहने से नगर, प्राम, हाट, घाट, शिल्प, वाणिज्य आदि समस्त कार्यों में सौकर्य व्यवस्था और शान्ति भा जाती है। राजाज्ञाके अपालित रह जानेपर प्रजामें मात्स्यन्याय चल पडता है। निर्बलपर बलवानोंका दबाव या जिसकी लाठी उसकी भैंस ही मात्स्यन्याय है। जैसे बड़ी मछली छोटीको खा जाती है उसी प्रकार बलवान् लोगोंके निर्बलों पर अत्याचारका निष्प्रतिबन्ध चलते रहना ही मात्स्यन्यायका अभिप्राय हे ।

(भृत्यका धर्म)

(अधिक सूत्र) **स्वाम्यनुग्रहो धर्मकृत्यं भृत्यानाम् ।**

**  अपने कर्तव्य-पालनसे प्रभुका अनुग्रह प्राप्त कर लेना ही मृत्यका धर्माचरण है I**

 विवरण—राष्ट्रपालन ही राजकर्मचारियोंका एकमात्र धर्म है। राष्ट्रपालन द्वारा स्वामी की कृपा पा लेने पर ही मृत्योंकी उन्नति निर्भर है। स्वामी की कृपा न होनेपर शुभकर्म होना असंभव हो जाता है तथा कुपित होनेपर तो जीवन विघ्नोंसे घिर जाता है।

**यथाऽऽज्ञप्तं तथा कुर्यात् II५३३ II**

** लोकहितकारी कार्यों के सम्बन्ध में राजाकी ओरसे जब जैसी आज्ञामिले तब उसे कर लेने में सर्वात्मना लगकर उसे अवश्य पूरा करे ।**

 विवरण—राजकर्मचारी राजाज्ञाके बिना कोई काम न करें जैसे प्रभु और भृत्यका सम्बन्ध भाज्ञा देने और पालनेका ही है। जो लोग राजाज्ञाके प्रति आत्मदान कर देते हैं वे ही अपनी और राष्ट्रकी दोनोंकी उन्नति करते हैं। राज्य में ऐसे ही लोग भृति स्वीकार करें ।

   पाठान्तर—यथैव यत् स्वामिना आज्ञापितं तथैव वा कुर्यात् ।

(अधिक सूत्र) **सविशेषं वा कुर्यात् ।**

**  तात्कालिक विशेष कर्तव्य विना पूछे तुरन्त कर लिया करें ।**

 विवरण— राजभृत्यलोग राष्ट्रहितकारी वे तात्कालिक विशेष काम, जो कालविलम्ब न सह सकते हों, जिनके सम्बन्ध में राजाज्ञा प्राप्त करने में अवसर निकल जानेकी अधिक संभावना हो, राजाज्ञा न मिलने पर अपनी सूझसे राजाका अनुमोदन मिल सकनेके पूर्ण विश्वास के साथ कर लिया करे और राजासे कर्तव्यनिष्ठ, स्वामिभक्त होने की प्रशंसा प्राप्त करें।

(अधिक सूत्र) **स्वामिनो भीरुः कोपयुज्यते ।**

** राजसेवामें भीरु अकर्मण्य लोगोंका कोई उपयोग नहीं है ।**

(अनार्यकी निर्दयता)

(अधिक सूत्र) **नास्त्यनार्यस्य कृपा ।**

** अनार्य (अर्थात् नीच मनुष्य अपनी क्रूरता तथा अनुदारता केकारण दूसरोंके साथ सदय वर्ताव करना नहीं जानता I**

 विवरण— अनार्योकी कर्तव्या-कर्तव्यकी कसौटी आसे सर्वथा विप रीत होती है। अनार्य लोक कर्तव्यको त्यागते तथा अकर्तव्य करते हैं अनाये लोग अपनी स्वार्थ बुद्धिसे मनुष्य समाजका कल्याण करनेवाले कर्तव्योंको त्याग देते हैं और मनुष्य समाजके कल्याणपर आक्रमण किया करते हैं। अनार्य लोग अपनी संकीर्ण दृष्टि से लोभान्ध, कामान्ध होकर अशान्तिकारिणी पैशाचिक लीला किया करते हैं। दया, कृपा आदि उदार गुण आर्यों में ही पाये जाते हैं। जिसमें ये गुण पाये जाते हैं वे अनार्य कहानेवाली जातियों में उत्पन्न होनेपर भी आर्य हैं। जो दया, कृपा आदि करना नहीं जानते वे आर्यपरिवार में जन्म लेकर भी अनार्य या म्लेच्छ कहाते हैं ।

 सार्वभौम धर्मोका पालन करनेवाले लोग ही मार्य कहे जा सकते हैं। आर्यताका किसी सम्प्रदाय, जाति या भूमण्डलसे सम्बन्ध नहीं है । आर्यता

तो क्रियात्मक या सदाचारात्मक धर्म है। आर्य लोग समस्त विश्वको अपनी मानवता के संरक्षक क्षेत्र विराट् परिवार के रूप में देखते और उसकी सेवाको अपना आदर्श या धर्म स्वीकार करके उसे पालते रहते हैं। अनार्य लोग अपने कुविश्वासको ही धर्मान्धताके रूप में अपनाये रहकर अपने क्षुव, भासुर, पारिवारिक या साम्प्रदायिक स्वार्थ–साधनको ही जीवनका ध्येय बनाकर अपने सम्प्रदाय से असम्बद्ध मनुष्यसमाजकी मनुष्यताकी निर्मम हत्या कर नेको स्वधर्मप्रचार या सम्प्रदाय विस्तार समझते हैं। ईश्वरके पवित्र नामपर ईश्वरकी रची विधर्मी प्रजापर अत्याचार करना अनार्योका स्वभाव है ।

(शत्रुके प्रति बुद्धिमानका दृष्टिकोण)

**नास्ति बुद्धिमतां शत्रुः II५३४ II**

** बुद्धिमानके शत्रु नहीं होते।**

 विवरण— बुद्धिमान् लोग किसी भी बाह्य शत्रुको स्वीकार नहीं करते । वे तो मनुष्य की निर्बुदिता, अचातुर्य और ज्ञानको ही उसका साते हैं के निर्बुदिता या बलको पराभूत शत्रु करके ज्ञानी बने रहते है। किसी बाह्य शत्रुको शत्रु मानना ही अज्ञान या निर्बुद्धिता है। बुद्धिमान वे हैं जो अपनी बुद्धि सफल प्रयोगसे बाह्य शत्रुओंके आक्रमणको स्थिरचित्तसे तथा दृढतासेव्यर्थ करके अपने मनकी शांतिकोसुरक्षित रखते हैं। बुद्धिमानी
विदिता ,शत्रुताचरणको अपने विजयीमनोबलसे व्यर्थ करने में ही है।

 संकल्पपूर्वक हानि पहुँचानेवाले लोग शत्रु कहते हैं। क्योंकि अज्ञान मनुष्यकी सबसे बड़ी हानि करता है इसलिये अज्ञानसे बड़ा मनुष्यका कोई शत्रु नहीं है। मनुष्य समाजको अपने इस शत्रुसे अपनी संगठित शक्ति से लडना चाहिये और इसे संसार भरमेंसे निष्कासित करके छोडना चाहिये । परन्तु मनुष्पकी कैसी मति मारी गई है कि वह इस वास्तविक शत्रुको ज्योंका त्यों शक्तिमान रहने देकर केवल बाह्य शत्रुओं से लड़कर हारने में ही मानव-जीवन नामक इस लघु सुअवसरको कूडेके ढेरके

समान उपेक्षित करता चला आ रहा है। मानव समाजको सचेत हो जाना चाहिये, अज्ञान के विरोध में सुदृढ म्यूह (मोरचा) लगाना चाहिये और इसके विरोध में महान् आयोजन करने चाहिये। बुद्धिमान् लोग इस अज्ञान रूपी शत्रुको नष्ट करके संसारके सबसे बड़े सबसे भयानक शत्रुपर विजयी बने रहते हैं। यह तो असंभव है कि बाह्य शत्रु ज्ञानीपर आक्रमण न करें । बाह्य शत्रु तो अपने स्वभावानुसार ज्ञानी अज्ञानी सबद्दीपर आक्रमण करते हैं। परन्तु ज्ञानी लोग उस शत्रुको अपनी हानिका कारण नहीं मानते । वे उसके आक्रमणका भी सदुपयोग कर लेनेकी दिव्य कला जान चुके होते हैं। जैसे कठोर छिलकेवाला नारियलका फल काक–चंचुओंको व्यर्थ करता रहता है इसी प्रकार ज्ञानी लोग शत्रुओंके भाक्रमणको व्यर्थ बनाते रहते हैं।

   चाणक्यका चरित्र देशद्रोही शत्रुओं को नष्ट करनेकाजीवित उदाहरण उपस्थित कर गया है। बाहर के शत्रु या तो ज्ञानीके देइपर या उसकी देहरक्षाके भौतिक साधनपर आक्रमण करके ज्ञानीको उसके ज्ञानका क्रियात्मक आस्वाद लेनेका सुअवसर दे देते हैं। ज्ञानीके ज्ञानपर कोई चोट पहुँचा सकना बाह्य अज्ञानी शत्रुके शक्तिके बाहर होता है। कर्मकी जो कुशलता है वही तो ज्ञान है। ज्ञानी बाह्य शत्रुके आक्रमणको शत्रु–विजयका शुभ अवसर मानकर उससे अप्रभावित होकर उसका प्रतिकार करता चला जाता है । वह बाह्य शत्रुके आक्रमणको नाशवान् भौतिक जगत्की परिवर्तनशीलता में सम्मिलित कर लेता है और अपनी संपूर्ण शक्ति से प्रतिकार करने में लगा रहता है। वह इस अज्ञानीके आक्रमणका विरोध करते समय अपने सत्यस्वरूप प्रभुके नेतृत्व या कर्तापन में रहकर अपने पांच भौतिक देहको असत्य विरोधके साधन के रूपसे उपयोग में लाकर सत्यसेवाका अमृत चखता रहता है। वह उस बाह्म शत्रुको हानि पहुँचाने वालेके रूप में स्वीकार ही नहीं करता । वह तो हानि से अतीत रहना सीखकर उस आक्रामक घटनाको सत्यास्वादनका सुअवसर मानकर उसका मित्रकी भाँति स्वागत करता है। बात यह है कि अभ्यन्तर शत्रुके ऊपर

पहले से ही विजय पा चुकनेवाले ज्ञानीका समस्त बाह्य व्यवहार सत्यरूपी मित्र–मिलनका विजयोत्सव बन जाता है।

   पाठान्तर—न सद्बुद्धिमतां शत्रुः ।

(सभामें शत्रु से व्यवहारकी नीति)

(अधिक सूत्र) **शत्रुं न निन्देत् सभायाम् ।**

**  सभामें शत्रुको निन्दा न करे ।**

 विवरण—सभार्मे शत्रुकी निन्दा करना अपनी ही धैर्यध्युति तथा शत्रुकी स्थिति में उतारकर झगडा बढानेवाली निन्दनीय स्थिति है। सभामें दोनों पक्षोंकी पारस्परिक व्यक्तिगत उच्छृंखल भर्त्सना–प्रतिभर्त्सनाका अप राध प्रथम निन्दकके सिर आ पड़ता है। सभामें शत्रुकी व्यक्तिगत निन्दा न करके उसके मनुष्योचित व्यवहार पानेके अधिकारको सुरक्षित रखते हुए केवल उसके निन्दनीय व्यवहार सुमभ्य संयत भाषा में अपने स्थिति परि चय, कोशल–जाल तथा सुगंभीर वाक्पटुतासे खण्डन करके उसे अप्रतिभ, हतप्रभ और निरुत्तर बनाना चाहिये। शत्रुसे निःसार वाग्युद्ध छोडकर शत्रुकी निंदनीय स्थिति में उतर जाना अपनी ही पराजय है। उसकी बातों का सयुक्तिक निराकरण करके उसके मायाजालको छिन्न–भिन्न करना और उसे उत्तर देने योग्य न रहने देना ही ‘सभा–पाण्डित्य’ कहता है ।

(शत्रुको अपना निर्बल रूप मत दिखाओ)

**आत्मच्छिद्रं न प्रकाशयेत् ॥५३५॥**

**  आत्मामें किसी प्रकारका छिद्र अर्थात् निर्बलता प्रकट होना चाहती हो तो उसे प्रकाशित न करे अर्थात् अस्तित्वमें न आने दे।**

  पाठान्तर— नात्मछिद्रं प्रकाशयेत् ।

   पाठान्तर— न सर्षपमात्रमप्यात्मच्छिद्रं प्रकाशयेत् ।

 मनुष्य अपनी तुच्छातितुच्छ निर्बलताको भी प्रकट न होने दे अर्थात् उसे व्यवहारभूमि प्राप्त न होने दे ।

  मनुष्य अपने मन में उत्पन्न होनेवाली लघुसे लघु निर्बलताको भी व्याव हारिक रूप न लेने दे। स्पष्ट शब्दों में मनुष्य अपने मनको इतना संयमी और दृढ बनाकर रक्खे कि उसमें चित्त–चांचल्यजनित दुर्बलताको किसी भी प्रकार स्थान न मिलने पाये। आर्य चाणक्यका सूत्र यह लघुताभरी निर्बल बात नहीं कहना चाहता कि मनुष्य दुर्बलताको शत्रुकी दृष्टि से छिपा कर दुर्बल बना रहे । प्रत्युत यह कहना चाहता है कि मनुष्य किसी भी प्रकार की दुर्बलताको जीवन में कार्यकारी तथा समाजमें मंक्रामित न होने दे। दृढनिता ही वीरका स्वभाव होना चाहिये। पहले तो दुर्बल भीरु बनकर रहना और फिर उस दुर्बलता या भीरुताको छिपाये रखना कोई अर्थ नहीं रखता। यह सूत्र अनिवार्य भौतिक निर्बलताओंके सम्बन्धर्मे कहना चाहता है कि वीरका कर्तव्य है कि वह अपनी भौतिक न्यूनताको असमर्थता न माने और शत्रुके तथा जगतूके सामने धोरज न छोड बैठे। विजिगीषु मनुष्य इस सत्य सिद्धान्तको कभी नहीं भूलता कि वीरकी दृष्टि में भौतिक सामर्थ्यकी न्यूनता असमर्थता नहीं होती। मनुष्यको जानना चाहिये कि लोग भौतिक सामर्थ्य से विश्वविजयी नहीं बना करते। भौतिक सामर्थ्यका न्यूनाधिक होना अवश्यंभावी होता है । वीरके पास यहच्छा जो या जितना भौतिक सामर्थ्य होता है वह उतना ही वीरकी वीरता के महान् नेतृत्व में आकर शत्रुविजयका ब्रह्मास्त्र बन जाता है और उसकी अनिवार्य मृत्यु भा खडो होनेपर भी उसे विश्वविजेता बना देता है।

(सहनशीलताकी प्रशंसा)

(अधिक सूत्र) **शक्तौ क्षमा श्लाघनीया I**

** निग्रह अनुग्रहका सामर्थ्य रहनेपर भी सहनशीलता प्रशंसा योग्य प्रवृत्ति है ।**

 विवरण— यहाँपर क्षमाका अर्थ अप्रतिकार नहीं है। अप्रतिकारको

क्षमा समझना बड़ी भूल है। शक्ति होनेपर भी उत्तेजित न होकर विवेक-पूर्वक कर्तव्य करते जाना ही प्रशंसनीय स्थिति है । क्रोषवेगपर वशीकार रखना ही क्षमा है। अशक्तकी सहनशीलता तो उसकी दुर्बलता है। अशक्तकी सहनशीलता तो अगतिककी गति है। बुरीसे बुरी स्थिति में भी उत्तेजित न होने तथा प्रतिकार न छोड बैठनेकी क्षमावाली नीतिका स्पष्टीकरण भारवि कविके पाण्डवाग्रज युधिष्ठिरके मुखसे कहाये निम्न श्लोकों में देखा जा सकता है। क्षमा धर्मका पालन करते हुए शत्रुका नाश करना ही इन पर्थो क्षमा शब्दका अभिप्रेत अर्थ है ।

**शिवमौपायिकं गरीयसीं फलनिष्पत्तिमदूषितायतीम् ।**  
**विगणय्य नयन्ति पौरुषं विजितक्रोधरया जिगीषवः II**

  विजीगीषु लोग अपने क्रोधावेशपर अपना पूरा नियंत्रण रखकर महत्वयुक्त तथा सुन्दर भविष्यवाली फलसिद्धिको अपना लक्ष्य बना लेते हैं और अपने पुरुषार्थको फलसाधक उपायसे मिला देनेके लिये शान्त रहते हैं। वे फलसिद्धि में विघ्न डालनेवाले क्रोधावेश में नहीं आते।

**उपकारकमायतेर्भृशं प्रसवः कर्मफलस्य भूरिणः ।**   
**अनपायिनिबर्हणं द्विषां न तितिक्षासममस्ति साधनम् ॥**

 स्थिर फल देनेवाला होने से भविष्यको अत्यन्त सुधारनेवाला, विपुल कर्मफलदेनेवाला, स्वयं नष्ट न होकर शत्रुओंको नष्ट कर डालनेवाला, तितिक्षा (अर्थात् दुष्ट क्रोधवशन आकर अपने कर्तव्य—पथपर दृष्टि रखे रहने) से दूसरा कोई साधन नहीं है। पाठक देखें यहाँ तितिक्षा शब्द अप्रतिकारका वाचक नहीं है । तितिक्षा शब्द क्रोध के कारण उत्पन्न होनेवाले कार्य के असामर्थ्य के अवरोधक गुणका वाचक है। तितिक्षा तथा क्षमा एकार्थक हैं ।

**अपनेयमुदेतुमिच्छता तिमिरं रोषमयं धिया पुरः I**  
**अविभिद्य निशाकृतं तमः प्रभया नांशुमताप्युदीयते II**

  उन्नतिकामी लोग सबसे पहले अपनी विवेक बुद्धिसे रोष, आवेश या अक्षमासे होनेवाले अज्ञानान्धकारको हटायें । संसार मेंदेखा जाता है कि

सूर्य भी पहले अपने प्रकाशसे रातके किये मँधेरेको छिन्न-भिन्न किये बिना उदित नहीं होता।

**बलवानपि कोपजन्मनस्तमसो नाभिभवं रुणद्धि यः ।**  
**क्षयपक्ष इवैन्दवीः कलाः सकला हन्ति स शक्तिसंपदः II**

 बलवान् भी जो कोपजन्य मोहके आक्रमणको व्यर्थ नहीं बना लेता, वह क्षयपक्ष में घटती चली जानेवाली चन्द्रकलाओं के समान अपनी समस्त शक्तियों को अपने आप नष्ट कर डालता है। क्रोधान्धका लोकोत्तर सामर्थ्य भी व्यर्थ हो जाता है।

(क्षमासे प्रतिकारका सामर्थ्य)

**क्षमावानेव सर्वं साधयति ॥ ५३६॥**

** क्षमावान् ( दुःख, अपमान, कटुवचन, धन–जन–हानि आदिको स्थिर बुद्धितासे सह कर अपना कर्तव्य करते चले जानेवाला) ही सब कार्यों में सिद्धि पाता है ।**

** **विवरण— अनिष्ट देखकर आपसे बाहर न होकर अनिष्टकारीके साथ धीरज तथा कौशलके साथ यथोचित बर्ताव करना ही क्षमाका पूरा अर्थ है। क्षमा और विजय एक ही अर्थको प्रकट करते हैं। क्षमाका अर्थ विष रीत घटनाका प्रतिकार छोड देना कदापि नहीं है किन्तु विपरीत घटनाके दर्शनसे निर्बल न होकर स्वीकृत कर्तव्य करते चले जाना हैं। दुष्टोंकी दुष्टताका प्रतिकार न करना या दुष्टताको सह लेना क्षमा नहीं है। दुष्टापराध–सहन किसी भी रूपमें क्षमा नहीं है। प्रत्युत क्षमाशील ही दुष्टोंकी दुष्टताका उचित प्रतिकार कर सकता है। अक्षमाशील लोग उत्तेजित होकर अन्याय, अत्याचार या भाक्रमणका यथोचित प्रतिकार करनेके अयोग्य हो जाते हैं ।

   पाठान्तर— क्षमावानेव जयति लोकान् ।

   पाठान्तर—क्षमायुक्ताः सर्वं साधयन्ति I

(आपत्कालीन कोश आवश्यक)

**आपदर्थं धनं रक्षेत् ॥ ५३७ ॥**

**  मनुष्य आकस्मिक विपत्तियों के प्रतिकारके लिये कुछ धन संचित रक्खें ।**

 ** विवरण**—वह जीवनयात्रा में अपव्यय न करके जितना बचाया जा सके उतना धन अपनी या अपने राष्ट्रकी विपत्तिके दिनोंके लिये सुरक्षित रक्खें। जैसे वृद्ध मातापिताको पुत्रसे असमर्थ दिनों में पालन–पोषण पानेका अधिकार है वैसे ही समाज या देशको अपने प्रत्येक व्यक्ति से अपनी श्री वृद्धि में सहयोग पानेका पूर्णाधिकार है। इसका कारण यह है कि समाजके कल्याण में ही मनुष्यका कल्याण है। समाजके कल्याण में सहयोग देना मनुष्यका अपना ही कल्याण है। प्रत्येक मनुष्य के पास अपने या राष्ट्र के बुरे दिनोंके लिये कुछ सुरक्षित कोष अवश्य रहना चाहिये । सत्यपर असत्यके आक्रमणका काल ‘आपत्काल’ कहाता है। उस समय असत्यका विशेष करके सत्यकी रक्षा करना मनुष्यका कर्तव्य होता है। महामारी, विपूचिका, आततायीके आक्रमण आदि कर्तव्य के अवसरपर उदासीन रहना असत्यावस्था है ।

  सत्यरक्षाका कर्तव्य मनुष्य के सामने अनेक रूप लेकर आया करता है । क्योंकि मनुष्यका देह सत्यकी सेवाका साधन है इसलिये उसका देह धारण भी तो सत्य रक्षारूपी कर्तव्य में ही सम्मिलित है। इस दृष्टि से देहधारणसे संबन्ध रखनेवाले कर्तव्योंकी अवहेलना करना असत्यकी दासता है। परन्तु यह ध्यान रहे कि देह-रक्षा वहांतक सत्यसेवा है जहाँतक वह सत्यानु- मोदित उपायसे हो रही हो । असत् उपायों से देह धारण करना तो अस- स्यकी ही सेवा है । इस दृष्टि से सत्यकी सेवा करते हुए देहको बलिदान करनेकी आवश्यकता भा खड़ी होनेपर उसके लिये सहर्ष प्रस्तुत हो जाना भी सत्यकी सेवा में हो सम्मिलित है।

  मनुष्यको अपने संचित धनको सत्यकी सेवामें सदुपयुक्त करनेका ही अधिकार है। धनका असत्यकी दासता करने में दुरुपयोग करना मनुष्यका

अधिकार नहीं है इसीलिये अकर्तव्य है। इस दृष्टि से अपने राष्ट्रके आपत्ति कालका प्रत्येक कर्तव्य धनके सदुपयोगका अवसर बन जाता है। यह अवसर अपनी व्यक्तिगत दैहिक, पारिवारिक या सामाजिक आवश्यकताओं को पूरा करने या अभावको दूर करने के रूप में उपस्थित होता है। समाजके विपद् प्रस्त सत्यनिष्ठ व्यक्तियोंकी भौतिक आवश्यकतायें भी सामाजिक आवश्य कतायें होती हैं। ऐसे अवसर उपस्थित होनेपर अपने धनको अपनी व्यक्ति- गत संपत्ति न मानकर उसपर सत्यका अधिकार स्वीकार करके उसके तात्कालिक सदुपयोग के द्वारा सत्यकी सेवा करनेका आत्मसन्तोष प्राप्त करना मनुष्य की लक्ष्यारूढता कहती है। इसके विपरीत व्यवहार करना लक्ष्यहीनता या लक्ष्यभ्रष्टता है ।

  जिस देश में प्रजाकी साधारण आर्थिक स्थिति आवश्यक संचय न कर सकने योग्य हो गई हो वहाँ समझना पडता है कि प्रजाके उपार्जनपर शासन व्यवस्थाकी कुदृष्टि है और उसकी शोषणनीति प्रजाको रक्षक न रहकर भक्षक बनी हुई है। प्रजाकी निकृष्ट तथा उत्कृष्ट आर्थिक स्थिति राजशक्तिकी योग्यता–अयोग्यता, प्रबन्ध–पटुता, प्रबन्ध–हीनता, लोभ, निर्लोभ आदिपर निर्भर करती है। कोटलीय अर्थशास्त्र में कहा है—

**तस्मात् प्रकृतीनां क्षयविरागकारणानि नोत्पादयेत् ।**

  राजा अपनी ओर से प्रजाके धन क्षय, तथा रोषके कारण उत्पन्न न करे । राजा अकरणीय करके तथा करणीयको त्यागकर, दातव्य न देकर, तथा अग्राह्य लेकर, अपराधीको दण्डित न करके निरपराधको दण्ड देकर प्रजाको चोर डाकुओंसे न बच्चाकर लोगोंकी निरापदताको सुरक्षित रखने में प्रमाद करके प्रजाको असन्तुष्ट, दरिद्री तथा लोभी बना देता है। राष्ट्र कल्याण की दृष्टि से राजाका कर्तव्य है कि वह प्रजाके धन–भंडारका शोषक न होकर उसे भरपूर रखने के भरसक प्रयत्न करे। प्रजाकी दरिद्रता राजा या राज्यव्यवस्थाका ही अपराध है। यही कारण है कि राजशक्तिको प्रजाके अक स्मात् अपहृत और दरिद्र हो जानेपर उसे अपहृत और दरिद्र हो जाने

देनेके अपराध के प्रायश्चित्त के रूप में उसकी आकस्मिक दरिद्रताको अपने कोषसे दूर करना पड़ता है। परन्तु राजशक्ति इस उत्तरदायित्वको तब ही पूरा कर सकती है जब वह प्रजाके घनका लूटमारके घनकी भाँति अपव्यय नकरती हो ।

 राजशक्तिका कर्तव्य है कि प्रजासे प्राप्त राजकीय धन–भंडारको अनुचित अतिरिक्त वेतन या भत्ते यदि अपव्ययोंसे महाकृपणके तुल्य बचाकर पूर्ण बनाये रहे कि विपत्तिके दिनों में प्रजाके काम आ सके। जैसे विपत्तिके दिनों के लिये धन बचाकर रखना व्यक्तिका पारिवारिक कर्तव्य है इसी प्रकार राष्ट्रकी विपत्तिके दिनोंके लिये राष्ट्रकोश में धन बचाकर रखना राज्य संस्थाका राष्ट्रीय कर्तव्य है। राष्ट्र भी तो एक विराट् परिवार हैं। मितव्ययिता ही परि बारकी श्रेष्ठ अर्थनीति है। परिवारके लिये हितकर–नीति ही राष्ट्र के लिये भी हितकर हो सकती है। जैसे परिवार पति लोग घनका अपव्यय न करके बद्धमुष्टि रहते हैं इसी प्रकार राज्यसंचालक लोग प्रजाके धनको अपने भोगविलास में अपव्यय न करके बद्धमुष्टि रहें ।

पाठान्तर—आपत्प्रतीकारार्थं धनमिष्यते ।  
आपत्तियोंक प्रतिकारके किये धनसंग्रह अभीष्ट है ।

पाठान्तर—अत्रापदर्थ धनं रक्षेत् I  
संसारमें विपत्ति टालने के लिये धनसंचय करें ।

(असत्यविरोधी बीरोंकी सहायता स्वहितकारी कर्तव्य)

**साहसवतां प्रियं कर्तव्यम्॥५३८॥**

 **असत्यका विरोध करनेका सत्साहस करनेवालोंके असत्य विरोध में सहयोगी बनो ।**

 विवरण— अपत्यविरोधियक साइसमें सहयोग देने का साहस प्रदर्शन करो। सत्य या सम्मान रक्षाके नामपर विपतिकी बाढको रोकने में छाती अडा देनेवाले सत्साहसी लोग समाजके प्राण होते हैं। समाजमें धर्म की

रक्षा ऐसे ही लोगोंके द्वारा होती है। ऐसे लोगोंकी साहस प्रवृत्तिको दानमानादिसे सम्मानित करना समाज तथा राज्यका स्वहितकारी कर्तव्य है। जो लोग सत्यके बकसे बलवान् होकर भौतिक शक्तिका घमंड करनेवाले माततायियों या शत्रुओंका विरोध करनेको आगे ला खडे होते हैं और दुःसाहसी शत्रुओं के दुःसाइलोंके विघ्न बन जाते हैं ऐसे साइसियों को सुख-सुविधा पहुँचाना, वे इस सेवायज्ञ में नष्ट हो जायँ तो उनके निराश्रित पारिवारिकोंका पालन-पोषण करना समाज या राज्यके विचारशील लोगोंका स्वोपकारक कर्तव्य है। साइसी लोगोंकी पूजा करना ही समाज-धर्म है।

  अपनेको सत्यकी शक्ति से अनन्त शक्तिमान मानकर असत्यका डटकर विरोध करना ही इस सूत्रके साइस शब्दका अर्थ है। सत्यकी सेवा करने में सम्पूर्ण संसारके विरोधी हो जानेपर भी उसका विरोध करके सत्यपर अकेले भी डटे रहना ‘साहस’ है। कुछ ऐसे लोग भी होते हैं जो असत्यकी दासता में अपना जीवन संकट में डाल देते हैं। उनका असत्यको दासता करते हुए जीवनको संकट में डालना साहस नहीं है। किन्तु दुःसाहस या उन्मत्तता है ।

(कर्तव्य अभी करो)

**श्वः कार्यमद्य कुर्वीत ॥५३९॥**

**  मनुष्य कलका काम अभी करे ।**

 विवरण— मनुष्य कर्तव्य करने में क्षणभरकी भी देर न करे । वद्द आये कामको फिरके लिये न टाल कर उसे तत्काल करे। कर्तव्यको उसके उपयुक्त समयपर करें, क्योंकि वह उसी समयका कर्तव्य है। समयपर कर्तव्य न करना कर्तव्यभ्रष्टता है। इसलिये कर्तव्यको तत्काल कर देने में ही मनुषका कल्याण है।

**आदानस्य प्रदानस्य कर्तव्यस्य च कर्मणः ।**  
**क्षिप्रमक्रियमाणस्य कालः पिबति तद्रसम् ॥**

  लेना, देना तथा करना सूझते ही न कर लिया जाय तो काल इन तीनों कामोंका रस चूस लेता है और फिर ये काम होने से सदा के लिये रह जाते है ।

**अपराह्णिकं पूर्वाह्णएव कर्तव्यम् ॥५४०II**

** मध्याह्नोत्तरका काम दिनके प्रथम भाग में ही कर लेना चाहिये ।**

 विवरण—कर्तव्यको अगले क्षणके लिये न टालकर उसी क्षण करना चाहिये। यदि मनुष्य अवश्य कर्तव्य कार्य में आलस्य करेगा और उसे फिर कभी के लिये टालेगा तो दूसरे समय के लिये दूसरे काम आ उपस्थित होंगे। तब इस टाले कामके लिये कभी भी उचित समय न मिल सकने से यह काम हो ही न सकेगा।

(धर्म व्यावहारिक हो)

**व्यवहारानुलोमो धर्मः ॥ ५४१ II**

** धर्मको व्यवहार में आने योग्य या व्यवहार में आनेवाला होना चाहिये ।**

 विवरण— धर्मको व्यवहारकी रुकावट न बनकर उसका संशोधक, सुधारक, सहायक तथा मार्गदर्शक बनकर रहना चाहिये । धर्मका ग्या वहारिक जीवनके साथ अभिन्न संबन्ध होना चाहिये ।

 स्वधर्म ही मनुष्य के व्यवहार में प्रकट होता है। स्वधर्मका सत्यनिष्ठ मनुष्यके व्यवहार में प्रकट होना अनिवार्य है। सत्यनिष्ठा ही मनुष्यका स्वधर्म है। अपने व्यवहार में सत्यको प्रकट करना ही मनुष्यका स्वधर्म है।

 धर्म लोकेच्छाका बनाया नहीं होता। लोकेच्छा सदा ही अंधी (अविवेकवती) होती है \। धर्मका काम तो लोकेच्छापर नियंत्रण रखकर लोकेच्छाको सत्याभिमुख प्रवाहित करना है। इसलिये मनुष्य लोकेच्छाके अनुसार न चले। वह वे आचरण करे जिनसे मन कुमार्गसे रुके और समाजमें शान्ति तथा सुव्यवस्था रहे। जिस धर्मको व्यवहार में लाना मनुष्यशक्ति के बाहर हो वह धर्म अव्यवहार्य धर्मके रूप में माननीय नहीं हो सकता। व्यवहारको सन्मार्गपर रखना ही तो धर्म है। सत्यनिष्टा ही सन्मार्ग है ।

सत्यनिष्ठा कभी भी मनुष्यकी शक्ति से बाहर नहीं होती। मनुष्य सखे अर्थों में सत्यनिष्ठ होना चाहे और न होसके ऐसा कभी संभव नहीं है । मनुष्य अपनी प्रत्येक अवस्था में सत्यपर आरूढ होने में अनन्त शक्तिमान है। सर्वोपायोंसे असत्यका विरोध करना ही सत्यका व्यावहारिक रूप है। असत्यके प्रति अध्यन्त असहिष्णुता ही सत्यका कठोर स्वभाव है। सत्यनिष्ठ लोग समाजकी शत्रु असत्यकी दास आसुरी शक्तिका विरोध करने में परिस्थिति के अनुसार जब जो उलटा-सीधा व्यवहार करते हैं वही सत्यनिष्ठा या धर्म होता है ।

  महाभारत में धर्म के संशोधित रूप पर इस प्रकार विचार किया है—

**धारणाद्धर्म इत्याहुर्न लोकचरितं चरेत् ।**

 सामाजिक जीवनको सुव्यवस्थित रूप देकर धारण करनेवाला ही धर्म है। मनुष्य गतानुगतिक होकर (स्वार्थी जीवन अपनाकर) अधर्म न करे। मनुष्य स्वार्थी लोकचरित्रका अंधा अनुकरण न करे। स्वार्थ समाजघाती व्याधि होनेसे अधर्म है। मनुष्यको समाजमें शान्ति तथा सुव्यवस्था रखनेवाले तथा मनको कुमार्गसे रोक रखनेवाले आचरण करने चाहिये।

( पुरुषपरीक्षा ही सर्वज्ञता )

**सर्वज्ञता लोकज्ञता ॥५४२॥**

** अपनी सुतीक्ष्ण बुद्धिसे लोक-चरित्रको समझ जाना हीज्ञान या सर्वज्ञता है।**

** **विवरण— लोक–चरित्रके विषय में किसी भ्रान्तिमें न रहना सर्वज्ञता है। किसीसे धोका न खाना, किसी अविश्वास्यको विश्वास्य न मानना यही मनुष्यबुद्धिकीजीवनसे सम्बध रखनेवाली सर्वज्ञता है। लोगोंके व्यवहार को सत्यकी कलौटीपर परखने लगना, दुष्टोंके दुष्प्रभाव से बच जाना तथा श्रेष्ठोंके सुप्रभावसे लाभ उठालेना ही लोक–चरित्र के विषय में ज्ञान पानेकी कुशलता है । सत्यनिष्ठ व्यक्ति स्वयं ही एक कसौटी होता है। वह स्वयं ही लोक—

चरित्रकी सत्यासत्य- परीक्षा करनेकी कसोटी बनकर रहता है। वह स्वयं सत्यको अपना स्वरूप जानकर सर्वज्ञ बन जाती और संसारको परखा करता है। ज्ञान दी अज्ञान से मुक्त रहने या रखनेवाली सर्वज्ञता है।

(मानवको न पहचाननेवाला मूढ)

**शास्त्रज्ञोऽप्यलोकज्ञो मूर्खतुल्यः ॥५४३॥**

** लोक–चरित्रको न समझनेवाला शास्त्रका उधारा ज्ञान रखनेवाला मानव मूर्ख ही रहता है ।**

** ** विवरण— ज्ञान शास्त्रों के पन्नोंसे उधारा लेनेकी वस्तु नहीं है। व्यावहारिक ज्ञान तो सत्यनिष्ठ बनकर अपने ही अनुभव के आधारपर प्राप्त होता है। लोकज्ञ बन जाना ही ज्ञानी बन जाना है। लोकज्ञताको प्रयोजनीय तथा प्रधान बताना ही सूत्रका उद्देश्य है। व्यवहार में लोकज्ञताका महत्वपूर्ण स्थान है। लोगों को शास्त्राध्ययन से रोकना इस सूत्रका उद्देश्य नहीं है।

पाठान्तर—शास्त्रज्ञोऽप्यलोकज्ञोमूर्खेष्बनन्यः ।  
अनन्य शब्द तुल्यार्थक हे। अर्थ समान है।

(शास्त्रकी उपयोगिता)

**शास्त्रप्रयोजनं तत्वदर्शनम् ॥ ५४४ II**

** तत्त्वदर्शन अर्थात् लौकिक अलौकिक पदार्थोंके याथार्थ्य या रहस्यका पूर्ण परिचय प्राप्त हो जाना या करा देना ही शास्त्रकी उपयोगिता है ।**

** **विवरण—तत्वदर्शन न होनेपर शास्त्रपाल तीन काँडीका रह जाता है। कर्तव्याकर्तव्य–निर्णयकी कुशलता ही तत्वज्ञान है। अपने जीवनको सुखमय बनाना ही तत्व या मानव–जीवनका लक्ष्य है। ज्ञानके द्वारा दुःखातीत स्थितिको अपनाये रहना ही शास्त्र–पाठका उद्देश्य है और अपने जीवनपर सत्यका शासन बनाये रखना ही शास्त्रज्ञता है। शास्त्रनामक

ग्रन्थोंको रट लेना या उनका अंधानुगामी होना शास्त्रज्ञता नहीं है किन्तु अपनी इन्द्रियोंके पैरों में शमकी भारी श्रृंखला डाल देना ही सच्ची शास्त्रज्ञता है।

** ‘देवो भूत्वा देवं यजेत्’**जैसे देव बने बिना देवपूजन अशक्य है, इसी प्रकार जबतक शास्त्रपाठी लोग अपनी तपस्या, संयम, विचारशीलता तथा इन्द्रिय–निग्रह आदि उदार स्वभावके द्वारा शास्त्रकारकी महत्वपूर्ण मानसिक स्थिति लेकर जीवन बिताना नहीं सीखेंगे या जीवन नहीं बितायेंगे तबतक उन्हें शास्त्रोंकी तोतारटनसे कुछ नहीं मिलना है। निरुक्तकारने इस प्रसंगमें बडी मार्मिक बात कही है—

**‘नैतेषु ज्ञानमस्त्यनृषेरतपसो वा।’**

 वेदोंमें उन लोगोंके लिये कोई भी ज्ञान नहीं है जो स्वयं मंत्रदृष्टा ऋषियों ही जैसे तपःपूत ऋषि और उन्हीं जैसे तपस्या परायण सन्त नहीं हैं। निरुक्ककार कहना चाहता है कि वेदोंमेंसे केवल तपस्वियोंको ही कुछ प्राप्त हो सकता है। शास्त्रका मर्मज्ञ बनने के लिये पवित्र वातावरण में रहना तथा अपने वातावरणको पवित्र बनाकर रखना आवश्यक है ।

(तत्वज्ञानका अवश्यंभावी फल)

**तत्त्वज्ञानं कार्यमेव प्रकाशयति ॥ ५४५ ॥**

  **तत्त्वज्ञान** **अर्थात्** **कार्याकार्य–परिचय** **या** **सद्सद्विचारकी** **शक्ति** **कार्य** **(कर्तव्य** **के** **स्वरूप)** **को** **ज्ञानज्योतिसे** **प्रकाशित** **कर** **देती** **है ।**

 विवरण—तत्वज्ञान (अर्थात् कर्तव्याकर्तव्य–निर्णय करनेकी कुशलता) मनुष्यको व्यावहारिक जीवनका स्वरूप बतला देता है कि वह कैसा होना चाहिये। किस समय, किसको, कहां, क्या, क्यों करना चाहिये ये सब बात मनुष्यका तत्वज्ञान रूपी हृदयस्थ गुरु ही उसे समझाता है। विचारशील लोग जो कोई काम करते हैं उन्हें उसकी कर्तव्यता के सम्बन्ध में

कोई भी संदेह नहीं रहता। वे लोग अपने कर्तव्य के सम्बन्ध में संदिहानावस्थामें नहीं रहते। कर्तव्य–पालन ही कर्तव्यपालनकी सफलता है। कर्तव्यनिष्ठ व्यक्ति फलाकांक्षा–रहित होकर भौतिक शुभाशुभ परिणामके सम्बन्ध में निरपेक्ष होकर अपने कर्तव्यको पालनेके सन्तोष रूपी फलको या यों कहें कि कर्तव्यकी प्रेरणा देनेवाले शुद्ध भावना रूपी फलको पहले ही से अपनी मुट्ठी में बैठा हुआ पाकर निःसंकोच होकर जीवनसंग्राम के सिद्धहस्त विजयी वीर बन जाते हैं और कर्तव्य पालनका व्रत लिये रहते हैं ।

 व्यवहार में सत्यका तो विजयी रहना और असत्यका पराजित रहना ही कर्तव्याकर्तव्य निर्णयकी कुशलताका परिचायक है। तत्वज्ञानका काम मनुष्यको अकार्य से रोकते रहना तथा कर्ताको संदिहान न रहने देना है। व्यावहारिक जीवन में भ्रान्ति बने रहना कर्तव्य–निर्णयकी अकुशलताका ही परिचायक होता है। असत्यकी पहचान सत्यको अपना चुकनेपर ही होती है । सत्यको अपना चुकने से पहले असल्य नहीं पहचाना जाता। असत्यको पहचान चुकनेपर मनुष्यको स्वभाव से ही उसे त्यागनेकी कुशलता प्राप्त हो जाती है। सत्यको अपना चुकना ही तत्वज्ञान है। तत्वज्ञके व्यवहार में शान्ति, सौमनस्य, दयालुता, कृतज्ञता भादि गुणोंकी लंबी पंक्ति होती है । उसमें अशान्ति नहीं रहती। जिसके व्यवहार में कर्तव्यभ्रष्टता, अशान्ति, गरमी, उत्तेजना, संदेह और कर्तव्य–मूढता नहीं है वही तत्वज्ञ है।

** **अथवा—तत्वज्ञान सफल कार्यों को ही कर्तव्य बताता है । वह निष्फल अकरणीय कर्मोको कर्तव्य नहीं बताता ।

(व्यवहारको सुखद बनाने का उपाय)

**व्यवहारे पक्षपातो न कार्यः ॥५४६॥**

**  व्यवहार में पक्षपात नहीं करना चाहिये ।**

 विवरण—व्यवहार सत्यानुकूल होने से ही सुखद होता है। सत्य मनकी निष्पक्ष स्थिति है। इन्द्रियोंकी आभिलाषाओं या भौतिक लाभों से

अप्रभावित रहना निष्पक्षता है। व्यवहार में जितेन्द्रियता, निःस्वार्थता या सत्यसेवाको आधार बना लेना ही पक्षपात रहित होना है। सत्यकी रक्षा पक्षपातरहित हो जाने से ही होती है। निष्पक्ष व्यवहार न करनेसे अपना तथा अपने समाज दोनों ही का अनिष्ट होता तथा समाजमें दुर्नीति की वृद्धि होती है I

पाठान्तर—अपक्षपातेन व्यवहारः कर्तव्यः I

(व्यवहारकी धर्मसे मुख्यता अर्थात् व्यवहारअंगी धर्म उसका अंग)

**धर्मादपि व्यवहारो गरीयान् ॥५४७॥**

**  व्यवहार धर्मसे भी श्रेष्ठ या मुख्य है ।**

 विवरण— अव्यवहार्य धर्म धर्म ही नहीं है। धर्मको व्यवहारका रूप मिल जाना अर्थात् धर्माचरण तथा व्यवहारका एक बन जाना दूसरे शब्दों में व्यवहारका ही परमार्थ बन जाना या सकल प्रवृत्तियोंका धर्ममय बन जाना ही धर्मकी सार्थकता है। व्यवहार ही धर्मका कर्मक्षेत्र या आधारभूमि है व्यवहार ही धर्मको प्रकट होने का अवसर देता है। व्यवहार के लिए ही धर्म है । व्यवहारमै धर्मका उपयोग न होना धर्मकी व्यर्थता है । सत्यनिष्ठा हो मनुष्यका धर्म या स्वधर्म है । व्यवहार में सत्यको प्रकट करना ही मनुष्यकी सत्यनिष्ठा है \। यदि मनुष्य के व्यवहार में सत्य प्रकट न हों, तो मान को कि असत्य ही उसके जीवन में प्रबलो कर रह रहा है। जीवन में अपत्यके प्रबल होने से मनुष्यक। अधार्मिक होना प्रमाणित होता है।

  वास्तव में देखा जाय तो लेखकके आधार गणनापट्टके समान व्यवहार हो धर्मका संरक्षक क्षेत्र है। धर्मको व्यवहार में ही आत्मलाभ होता है। जो धर्म व्यवहार में उपेक्षित रहता है, जो धर्म व्यवहारभूमि में उतरनेका साइस नहीं करता, वह धर्म न होकर अधर्मका ही आवरणमात्र होता है। वर्ष अधर्मको ही खुलकर खेलनेकी आज्ञा देनेवाला असत्यका ही चाटुकार बनकर रहनेवाला नपुंसक, निर्वीर्य, अव्यावहारिक, आसुरी धर्म होता है। धर्म को

व्यवहार–बहिर्भूत रखनेवाली आसुरी आध्यात्मिकता ही मनुष्यता–घाती आसुरी राजकी जननी है। मनको अभ्रान्त, अध्यर्थ आत्मशक्ति से जितेन्द्रिय बने रहने की व्यवहार कुशलता हो तो आध्यात्मिकता है। इस सीधीसी सरल बातको मूढतासे दृष्टि बहिर्भूत रखकर प्रवंचनामूलक जप, तप, भजन, कीर्तन, ध्यानधारणा, योगयज्ञ, समाधि आादि शारीरिक जटिल भ्रान्त प्रयत्नोंसे व्यर्थता वरण करते हुए अज्ञात अलोक ईश्वरकृपाका नपुंसक भिखारी बनकर, मनुष्यताहीन असुर बनना ही आसुरी आध्यात्मिकताका ध्येय है ।

(व्यवहारका साक्षी)

**आत्मा हि व्यवहारस्य साक्षी ॥५४८॥**

**   आत्मा ही व्यवहार का साक्षी है ।**

 विवरण— सत्य ही मनुष्यका आत्मा या स्वरूप है। मनुष्य अपने इस सत्यस्वरूपको कसौटीपर कसकर ही कर्तव्याकर्तव्य का विचार तथा निर्णय किया करता है। मनुष्यका अन्तरात्मा या उसके सीतर रहनेवाला सत्य, जिस बातको कर्तव्य के रूप में स्वीकार कर लेता है, उसे व्यवहार में लाना उसके लिये अनिवार्य हो जाता है। उसे प्राणोंके नाशकी शंका तक श्री कर्तव्यमे च्युत नहीं कर सकती। सत्यके नामपर हुए ऐतिहासिक बलिदान इस बातके साक्षी हैं। यदि मनुष्य व्यवहार में सत्यको उपेक्षा कर देता है तो उसीका आत्मा उसे सहस्रधा निन्दित करने लगता है। मनुष्य स्वयं ही अपनी परायी व्यवहारशुद्धिकी कसौटी है। मनुष्यको व्यवहारकी श्रेष्ठताका स्वरूप किसी दूसरेसे नहीं सीखना है। जैसे मछली के बच्चोंको तैरना नहीं सिखाया जाता, इसी प्रकार मनुष्यको व्यवहारकी सच्चाई सिखाई नहीं जाती । वह उसे स्वभाव से करती है। बाह्यशिक्षा उनीमें परिष्कार करनेवाली हो सकती है।

** ** अथवा—आत्मा अर्थात् (आत्मा शब्दको \[आत्मवान् राजा\] के समान मनका वाचक मान लेनेपर) मनुष्यका मन ही उसके समस्त व्यवहारोंकी सच्चाई या झुठाई
का साक्षी है ।

** **मनुष्य सारे संसारको धोका दे सकता है परन्तु अपने मनको नहीं ठग सकता। मनुष्यका मन उसके कर्मोंके औचित्य अनौचित्य के निर्णयका ऐसा न्यायालय है जिस न्यायालयकी आँखों में धूल नहीं झोंकी जा सकती। मनुष्यका मन उसकी प्रत्येक चेष्टा और उस चेष्टाकी प्रेरक भावनाओं से पूर्ण परिचित रहता है।

**यत्कर्म कुर्वतोऽस्य स्यात्परितोषोऽन्तरात्मनः।  
तत्तद्यत्नेन कुर्वीत विपरीतं तु वर्जयेत् ॥**

 जिस कामको करते हुए मानवके अन्तरात्माको सात्विक, सन्तोष और निःस्वार्थ हर्ष हो उसे यत्नसे करे तथा संतोषहीन, सात्विक, हर्षरहित, चित्त चांचल्यकारक, भीतिजनक, लज्जावह काम न करे।

( संसारभरका साक्षी )

**सर्वसाक्षीह्यात्मा॥५४९॥**

** सत्यस्वरूप आत्मा इस सकल जगतकेया इस मानवके जीवन व्यापी समस्त चरित्रको या तो सत्य होनेका प्रमाणपत्र देकर साधुवाद देने या असत्य प्रमाणित करके धिक्कारनेके लिये मानव हृदयमें साक्षी अर्थात् तटस्थद्रष्टा बनकर बैठा है।**

** विवरण—**बाहरवाला साक्षी चाहे सर्वत्र न मिल सके परन्तु यह आत्मारूपी विश्वव्यापी साक्षी तो सदा सर्वत्र उपस्थित रहता है।

**आत्मैव ह्यात्मनः साक्षी गतिरात्मा तथात्मनः।  
मावमंस्थाः स्वमात्मानं नृणां साक्षिणमुत्तमम् ॥ १ ॥**

**मन्यन्ते वै पापकृतो न कश्चित्पश्यतीह नः।  
तांस्तु देवाः प्रपश्यन्ति स्वस्यैवान्तरपूरुषः॥२॥**

**एकोऽहमस्मीत्यात्मानं यत्त्वं कल्याण मन्यसे।  
नित्यं स्थितस्ते हृदये पुण्यपापेक्षिता मुनिः॥३॥**

 अपना आत्मा ही अपना साक्षी तथा अपनी गति है। मनुष्यको इसके अतिरिक्त और किसीको भी नहीं पाना है। मनुष्य ! तू मनुष्यों के सर्वोत्तम

साक्षी अपने आस्माका अपमान अवहेलना या उपेक्षा मत कर ॥ १ ॥ पापीलोग समझते हैं कि हमें कोई नहीं देखता। पापी लोग जाने कि उन्हें देवता और उन्हींका भीतरवाला पुरुष देख रहा है ॥ २ ॥ ओ भले मानस ! तू जो अपने आपको अकेला समझकर पापमेंकूद पडना चाहता है यह तेरी भयंकर भूल है। तू अकेला कभी भी नहीं है। तेरे भीतर पाप- पुण्य दोनोंका द्रष्टा एक मुनि बैठा है। वह तुझे दिन–रात आठ पद्दर देख रहा है ॥ ३ ॥

**यमो वैवस्वतो देवो यस्तवैष हृदि स्थितः।  
तेन चेदविवादस्ते मा गंगां मा कुरून् व्रज ॥ १ ॥**

**यस्य विद्वान् हि वदतः क्षेत्रज्ञो नाभिशंकते।  
तस्मान्न देवाः श्रेयांसं लोकेऽन्यं पुरुषं विदुः ॥ २ ॥**

  ओ मानव ! तेरे हृदयमें जो वैवस्वत यम तेरा हृदयेश बनकर तेरे कर्मों की साक्षी लेने के लिये बैठा है उससे यदि तेरा उसका कोई विवाद नहीं है, यदि उसे तेरा कोई ऐसा पाप हाथ नहीं आता कि जिसपर वह तुझे टोक सके तो तू निष्पाप और धन्य है। अब तुझे पाप–नाशके लिये गंगा या कुरुक्षेत्र जानेकी कोई आवश्यकता नहीं है। जिस मनुष्य के कोई बात मुँइसे निकालनेपर उसकी गुप्ततम भावनाओं तकको भली प्रकार जाननेवाला अन्तरात्मा शंकित नहीं होता विद्वान् लोग इस संसार में उससे श्रेष्ठ किसी पुरुषको नहीं जानते। विद्वान् लोग उसे पुरुषोत्तम कहते हैं। ऐसा मानव तो मानव रूपधारी परब्रह्म है। उसके देहमें साक्षात् नारायण मानव- लीला करते हैं।

   पाठान्तर—**सत्यसाक्षी ह्यात्मा।**

**  ** आत्मा सबसे सच्चा साक्षी है।

( साक्षीका धर्म )

**न स्यात् कूटसाक्षी ॥ ५५० ॥**

  **मनुष्य मिथ्यापक्षका समर्थक साक्षी न बने।**

 **विवरण—** कूटसाक्षी बनने से सत्यका आच्छादन, परवंचन, समाजगर्हा, तथा आत्मग्लानि होती है। जो मनुष्य सच्ची घटनाको जानता हुआ भी

साक्ष्य देनेसे बचता है वह भी कूटसाक्षी माना जाकर कूटसाक्षीके ही समान दण्डनीय होता है। यही बात याज्ञवल्क्यने कही है**—**

**न ददाति हि यः साक्ष्यं जानन्नपि नराधमः।  
स कूटसाक्षिणां पापैः तुल्यो दण्डेन चैव हि॥**

**महाभारत में भी कहा है—**

**यश्च कार्यार्थतत्वज्ञो जानन्नपि न भाषते।  
सोऽपि तेनैव पापेन लिप्यते नात्र संशयः॥**

 जो सच्ची बात जानता हुआ भी नहीं बताता उसे भी वही पाप लग जाता है जो साक्षात पापीको लगता है। वास्तविक बातको निरर्थक बना डालनेवाली वक्र रीतिसे कहनेवाला साक्षी भी कूटसाक्षी कहाता है। साक्षी लोग मिथ्या साक्षी, गृढ साक्षी आदि अनेक प्रकार के होते हैं। मनुके सातवें अध्याय तथा व्यवहार तत्व में इसका सविस्तर वर्णन है।

**अन्धं तमः प्रविशन्ति ये के चात्महनों जनाः।** ( ईशावास्य )

 अपने आत्माका घात करने अर्थात् अपने मनकी सच्ची वाणीको जानबूझकर रोकनेवाले लोग घोर अज्ञानान्धकारमें डूबे हुए लोग हैं।

  सच्ची साक्षी देने से बचना तो आज समाजकी साधारण मनोदशा बन गई है। लोग सच्ची साक्षी देना अपना कर्तव्य ही नहीं समझते। यह मानवकी कैसी हीनता है कि लोग सत्यको विजय दिलाने में उल्लास अनुभव नहीं करते। यह उससे भी बडे दुःखकी बात है कि समाज में मिथ्या साक्षी देनेका एक व्यवसाय बन गया है। मिथ्या साक्षी देनेवाले लोग आगे बढकर साक्षी देते और इस व्यवसाय से अनुचित भौतिक लाभ भी उठाते हैं।

  इस सूत्र में मिथ्या साक्षी देनेकी प्रवृत्तिको निन्दित ठहराया गया है। परन्तु सच्ची साक्षी न देनेके कारणोंपर प्रकाश नहीं डाला गया। जो लोगसच्ची साक्षी देने से बचते हैं, आइये उनकी मनोदशाका विश्लेषण करके

देखें। वर्तमान न्यायालयों ( प्रचलित अदालतों ) में अनैतिकताका वातावरण है यह सर्वविश्रुत तथा सर्वसम्मत बात है। जो लोग वर्तमान न्यायालयों ( या अदालतों ) के संपर्क में आते हैं, उन सबका अपने स्वाभिमान तथा अपनी स्वाभाविक सत्यनिष्ठा पर पग–पगपर चोट आनेका अत्यन्तकटु अनुभव है। यों तो सत्यनिष्ठके लिये सच्ची साक्षी देना सुखकर कर्तव्य है, परन्तु जिन न्यायालयों ( अदालतों ) में सत्यका अपमान करनेका ही सुदृढ प्रबन्ध हो, जहाँ स्वयं अदालत सत्यको अपमानित करके मिथ्याको महत्व देने के लिए तुली हुई हो और न्याय के सिरपर अपने स्वेच्छाचारको बैठा रखा हो तथा न्यायार्थीक मानवीय उचित अधिकारको पददलित करके सब प्रकारका प्रमाद,आलस्य और दुराग्रह करने के लिए स्वतंत्र हो जहां पुलिस नाना प्रकार के अनुचित उपायों से मिथ्या प्रमाण सजाकर अघटित अभियोग प्रस्तुत करने में लगी रहती हो, वहाँ पुलिसके तथा घमंडी अदालतके संपर्क में आना सत्पुरुषों के सिद्धांत के विरुद्ध हुए विना नहीं रहता।

 सत्य साक्षी देने का आग्रह रखनेवाले सत्पुरुषको जबतक न्यायालय की पवित्रता, पुलिसकी कर्तव्यनिष्ठा तथा न्यायालयकीकार्यवादियों में अपनी सम्मान रक्षाका पूर्ण सन्तोष न मिले, तबतक सत्य साक्षी देनेकी अभि लाषा रखनेवालोंको सत्य ( सचाई ) की विजयके सम्बन्ध में निश्चिन्तता कभी भी नहीं हो सकती। इसलिये मनुष्यको जानना चाहिये कि सत्यको निश्चित विजय दिलानेवाला न्यायालय ही सच्चा न्यायालय है। जो लोग ऐसे लब्धप्रतिष्ठ न्यायालयों में सत्य साक्षी देने से बचें उनका बचना मिथ्या पक्षका समर्थन रूपी दंडनीय अपराध है। सच्चे न्यायालयों में ही सत्य कहा जाय इसमें सच्ची साक्षकी सार्थकता है।

** **पाठान्तर—** न च कूटसाक्षी स्यात्।**

( कूटसाक्षी की हानि )

**कूटसाक्षिणो नरके पतन्ति॥५५१॥**

**  मिथ्याको सत्य बना डालनेवाली साक्षी देनेवाले अज्ञानी**

**मूढ लोग मिथ्याभाषण रूपी कलंकको ही सुख समझकर अनन्त दुःख–जाल–रूपी नरकमेंफँसे पडे रहते हैं।**  
  **विवरण—**कूटसाक्षी लोग मिथ्याचारको ही अपने जीवनका सिद्धान्त बना लेते हैं।

( प्रत्येक व्यवहारका अपने ऊपर प्रभाव )

( अधिक सूत्र ) **न कश्चिन्नाशयति समुद्धरति वा।**

 **किसीके विरुद्ध या अनुकूल साक्षी देनेवाला कोई भी किसी दूसरेका नाश या उद्धार नहीं करता।**

 **विवरण—**मनुष्य सत्य या मिथ्याका आश्रय करके स्वयं ही अपना उद्धार या नाश कर लेता है। मनुष्य कूटसाक्षी देकर दूसरेका नाश या उद्धार नहीं करता, किन्तु अपना ही सर्वनाश कर लेता है। जिसके विरुद्ध या अनुकूल मिथ्या साक्षी दी जाती है उसका हानि-लाभ उसके अपने ही आचरणोंपर निर्भर होता है। मिथ्या साक्षीसे दूसरेका निग्रह–अनुग्रह करानेवाले वास्तव में अपना ही निग्रह–अनुग्रह कर लेते हैं। मनुष्य के सामने दूसरेकी कोई समस्या ही नहीं है। उसे ये नहीं सोचना है कि दूसरे का क्या बनेगा ? उसे तो यही सोचना है कि इस कुकर्म या सुकर्मसे मेरा क्या बनना है ? उसे तो अपनी ही दृष्टि से अपना कर्तव्य करना चाहिये। इसीसे उसका कल्याण होना है।

( पापीको देखनेवाली प्रकृति से साक्षी लो )

**प्रच्छन्नपापानां साक्षिणो महाभूतानि॥५५२॥**

** छिपाकर किये हुए पापोंकी साक्षिता भौतिक परिस्थितिमें संलग्न रहती है।**

** विवरण—**पापी अवश्य ही समाजकी आंख बचाकर पाप करता है। समाजकी आंखोंसे चाहे पाप बचाया जा सके परन्तु प्रकृतिकी आंखोंकों

बचाकर तो पाप नहीं किया जा सकता। पाप स्वयं ही प्रकृतिके शान्त वातावरणका विरोध करता है। प्रकृति में कहीं न कहीं पापकी छाप लग ही जाती है। यदि पापीको दण्ड देनेवाले लोग प्राकृतिक परिस्थितिका उचित ढंग से गम्भीर निरीक्षण, परीक्षण और अध्ययन करें तो पापीके पापको प्रकाश में ला सकते हैं और उसे अपराधी सिद्ध करके दण्ड भी दे सकते। प्राकृतिक नियमोंका भंग करनेवाले पापी लोग प्रकृतिको अपना शत्रु बना लेते हैं। प्रकृति भी अपराधीपर रुष्ट हो जाती और उसका साथ देना बन्द कर देती है। प्रकृति स्वयं चाहने लगती है कि कोई सतर्क राज्य-व्यवस्था हो तो मैं इस अपराधीको पकडवा दूं। प्रकृति दण्डदाताकी सहायक बन जाती है। वह दण्डदाताको केवल निमित्तमात्र बनाकर स्वयंही पापीको दण्ड देनेके लिये उतावली हुई फिरने लगती है। प्रकृति स्वयं ही दण्डदात्री संस्था है।

 प्रच्छन्न पापोंकेकुछ न कुछ भौतिक साधन और कोई न कोई भौतिक परिस्थिति होती है। पापस्थलके आसपासके पंचभूतोंपर या कर्ताकीमुखाकृति, मुखभंगी तथा इन्द्रिय चेष्टाओंपर पाप–कर्मके कोई न कोई चिह्न रह जाना अनिवार्य होता है। गुप्त पापोंकोस्थलोंके सूक्ष्म पाप चिह्नोंकी एक सांकेतिक लिपि होती है।
मननशील गुप्तचर विभागको इस सांकेतिक लिपिका पंडित होना चाहिये। वह यदि सतर्क हो तो उसकी सूक्ष्मे–शिकासे प्रच्छन्न पाप भी सुनिश्चित रूप में पहचाने जा सकते हैं और देश में गुप्त पापोंको पूर्णतया रोका जा सकता है। परन्तु यह काम परिश्रम, अवधान तथा पूर्ण सतर्कता रखनेवाले आन्तरिक रक्षा विभागका है। गुप्त पाप इस विभागको कर्तव्यहीनता से ही अज्ञात और अदंडित रहकरदेश में पापके वर्धक और प्रोत्सादक बन जाते हैं। यदि कोई राज्य व्यवस्थापापका पता न चला सकनेवाले अधिकारियोंको किसी प्रकारका दण्ड मिलनेकी व्यवस्था कर दे और अत्याचारितकी क्षतिपूर्ति राजकोषसे करनानियम बना ले इस प्रकारके पाप निश्चित रूप में देशमेंसे रोके जा सकते हैं।

  जब कि संसारका कोई भी कर्म ऐसा नहीं है जो मनुष्य के पुरुषार्थ से सिद्ध न हो सके और जब कि प्रकृति दण्ड दाताका पूरा–पूरा साथ देनेकी प्रस्तुत हैं, तब पापीके अपराधको प्रकाश में जाकर उसके सिरपर समाजका दण्ड रख देना पुरुषार्थ से बाहर कदापि नहीं हो सकता। पापीके प्रच्छन्न पापको भी दंडित कर सकना विशेष रूपसे उस अवस्था में तो किसी भी प्रकार पुरुषार्थ से बाहर नहीं हो सकता जब कि पापी इकला–दुक्लाऔर सारे समाजका बल खुल्लम–खुल्ला दण्डदाताको पाप खोजनेकी पूरी सुविधा देकर उसका पूरा साथ देनेको प्रस्तुत हो।

  यदि प्रच्छन्न पापोंका समाजकी दृष्टिमें आना असंभव मान लिया जाय तो पापियोंको दण्ड मिलना भी असंभव मान लेना पड़ेगा। जब कि प्रजापालनको कला हीदण्डनीति है तब पापियोंको दण्ड न मिल सकना राज्यव्यवस्थाका निकम्मापन मानना पड़ेगा। राज्य संस्थाकी दण्डनीतिने ही तो समाजमें शान्तिकी स्थापना करनी है। आप सोचिये तो सही कि प्रजाका जो व्यक्ति प्रच्छन्न पापका आखेट बना है और उसपर अत्याचार करनेवाले पापीको दण्ड नहीं दिया जा सका है, तो शान्ति स्थापनाके नामपर राष्ट्रसे बड़े–बड़े वेतन देकार जानेवाले राजनीतिके पंडित लोग बतायें कि राज्यव्यवस्था उस अत्याचारितसे आजतक जो रक्षा तथा शान्ति स्थापनाके नाम पर कर लेती आ रही है और भविष्य में लेती रहना चाहती है उस करग्रहणका क्या औचित्य है ? नहीं, नहीं, हमें कहने दीजिये कि राज्यव्यवस्थाजिन अत्याचारितोंको न्यायोचित सान्त्वना और हानिका विनिमय न दे सके उसे अत्याचारितोंसे कर ग्रहण करनेका कोई औचित्य नहीं है। भारतीयराजनीति चाहती है कि राष्ट्रवासियोंसे जीवन बीमेकी किस्तोंके रूप में ही करलिया जाना चाहिये।

  राष्ट्रकी दण्डनीति पूर्ण सशक्त होनी चाहिये। यदि दण्डनीति सशक्त हो तो पापियों के पापोंको किसी भी रूप में अदंडित नहीं रह जाना चाहिये। आजकी राज्यव्यवस्थाने शांतिरक्षक पुलिसको तथा उस विभाग के कर्मचारि योंको नागरिककी ओर से की हुई अशांतिकी शिकायतपर हस्तक्षेप न करके

तटस्थ रहने की आज्ञा देकर दंडनीतिका भंग किया और समाजमें पापको प्रोत्साहन दे रही है। जब कि राष्ट्र में दण्ड–व्यवस्थाके नामपर लोगोंसे भरपूर कर लिये जा रहे हों और रक्षाके नामपर पूरा ब्यय किया जा रहा हो तब भी पापका अज्ञात तथा अदण्डित रह जाना राज्यसंस्थाकी हीनताका सूचक मानना पड़ता है। पापको पता न चला सकनेवाली और पापियोंको दण्डित न कर सकनेवाली राज्यव्यवस्थाको अपने हाथोंमें शासनसूत्र पकडे रहनेका कोई औचित्य नहीं है। राज्यसंस्था बनाई ही इस कामके लिये है कि दण्डनीतिके प्रयोगसे भौतिक परिस्थितिकी साक्षीसे प्रच्छपापको प्रकाशमें लाये। मात्सन्यायको रोकनेके लिये ही तो राज्यसंस्थबनाई जाती है। नहीं तो राज्यसंस्था राष्ट्रके सिरपर व्यर्थका व्यय बनजाती है।

 समाजकी पवित्रता की रक्षा करता राज्यव्यवस्थाका मुख्य कर्तव्य है। यदि राज्यव्यवस्था प्रच्छन्न पापियोंका पता न लगा सके और उन्हें दण्डित न कर सके तो ऐसी राज्यसंस्था या ऐसे राज्य कर्मचारीको तत्काल पदच्युतिका दण्ड देकर हटा दिया जाना चाहिये। प्रच्छन्न पार्पोको अदण्डित न रहने देने के लिये राष्ट्रमें त्रुटि रहित सुयोग्य और सतर्कतासे पूर्ण कठोरअनिवार्य व्यवस्था होनी चाहिये।

**दण्डः शास्ति प्रजाः सर्वा दण्ड एवाभिरक्षति।  
दण्डः सुप्तेषु जागर्ति दण्डं धर्म विदुर्बुधाः॥** ( मनु )

 दण्ड ही प्रजापर शासन करता है, दण्ड ही उनकी रक्षा करता है। दण्ड तब भी जागता है जब कि सारा संसार सोता है।

**सर्वो दण्डजितो लोको दुर्लभो हि शुचिर्नरः।**

 संसार दुण्डभयसे सुमार्गपर रहता है विनादण्डभयके सुमार्गपर चलनेवाले लोग तो करोड़ोंसेकोई होते हैं।

( पाप पापीके ही मुखसे स्वीकार कराया जा सकता है )

**आत्मनः पापमात्मैव प्रकाशयति॥५५३॥**

 **पापी अपने पापको स्वयं ही प्रकाशित कर देता है।**

 **विवरण—**मनुष्य पाप करने से पहले अपने सत्यस्वरूप या सत्य नारायणको अस्वीकार कर चुकता है। वह अपने जीवनमें सत्यनारायणको अस्वीकार कर चुकनेके अनन्तर पापाचरण करनेपर उद्यत होता है। फिर वह पापको स्थूल जगत्की दृष्टि से गुप्त रखकर समाज–व्यवस्थासे मिलनेवाले दण्डसे बचना चाहता और कभी–कभी बच भी जाता है। समाजव्यवस्थाकी ओरसे मिलनेवाले पापके दण्डसे बच जानेपर भी उसके पापका प्रत्यक्षदर्शी साक्षी उसका जड भी पाँचभौतिक देह अपने भीतर पापके प्रमाणका संग्रह करके रखता है। उस देहकी अधिष्ठात्री देवी चेतनाने उस पापको प्रत्यक्ष देखा होता है। उस जीवित देहका देही ही उसके पापका दण्ड उसे पगपगपर देते रहने के लिये उस देहमें चक्षुष्मान होकर रहता और उसे धिक्कारता रहता है। उस देहका देही उसके पापकी मिलनता से उसके मनमें आत्मग्लानि उत्पन्न किये बिना नहीं रहता। देही मानव–मनका रूप लेकर सत्–असत्, पुण्य–पाप, सुखदुःखको अपनाने में स्वतंत्रहोता है। अज्ञानके वश हो जाना, पुण्य त्याग देना, पापको अपनालेना, पवित्रताकी स्वाभाविक आकांक्षाको पददलित होता देखना देहीके स्वभाव के विरुद्ध होता है। इस प्रकार पापीका अपना ही पापस्वभाव उसीके लिये अन्तःशल्य बन जाता है। पतित मनको अपवित्रता रूपी वह वृश्चिक दंशन सब समय भुगतना पड़ता है। पतित मनके पास इस वृश्चिक दंशनसे बचनेका कोई उपाय शेष नहीं रहता। मनुष्य पाप भी कर ले और अशान्त भी न हो यह कभी संभव नहीं है। कोई भी जीवित देह शांतिके अधिकारको भी त्याग दे और अशान्ति रूपी दुःखसे भी बचा रहे यह संभव नहीं है।

 आइये अब इसपर दूसरी दृष्टि से विचार करें— सब जानते हैं कि पाप समाजकी दृष्टिको बचाकर किया जाता है। परन्तु वह जिस समाजकी दृष्टि बचाकर किया जाता है उसीको अपना आखेट भी बनाता है। जो पाप सशक्त समाजकी दृष्टि से बचाकर किया जाता है वही पाप अशक्त समाजको अपना आखेट बनाता है। पापाचरणकी कोई व्यक्तिगत घटना चाहे कभी समाजके सामने न भी आ सके तो भी पापीका समाज–कल्याणघाती पापी स्वभाव समाजसे छिपा नहीं रहता। समाज प्रच्छन पापियोंको पापी समझ ही जाता है। पापीकी पहुंचाई हुई हानि तथा उसके हानिकारक प्रभावको प्रत्यक्ष देखनेवाला समाज उसे दण्डित करनेका यथाशक्ति प्रयत्न भी करता है। कभी कभी दण्डसे बच जानेपर भी पापी अपने आचरण समाजकी घृणाका पात्र तो अनिवार्य रूप से बन जाता है।

  समाजकी घृणाका पात्र हो जाना कुछ न्यून दण्ड नहीं है। पापीका पाप चाहे उसे दण्ड दिलवाने में अपराध ( चूक ) कर जाये परन्तु उसका पापी स्वभाव उसे समाजसे यह अनिवार्य दण्ड दिलाये बिना नहीं रहता। पाप करनेवाला पापी चाहे अपने पापकी घटनाको समाजकी दृष्टि में न आने देने में पूर्ण सफल हो जाय, परन्तु वह अपने चित्तकी पाप–प्रेरक मलिनताको अपने पापी स्वभावके रूप में प्रकट होते रहने से नहीं रोक सकता। मनुष्य छिपकर पाप भी करता रहे और अपने स्वभावको पापमुक्त संतोंवाला भी रख सके यह किसी भी प्रकार संभव नहीं है। यह निश्चित है कि मलिन स्वभाववालेका हृदय पहले से ही मलिन हो चुका होता है। मलिन हृदयवालेके आचरणोंका मलिन होना अनिवार्य होता है।

  पापी मनुष्य अपने भीतर बाहर कहीं भी अनिंदित नहीं रह सकता । पापीको बाह्यमें अनिंदित रहनेकी कोई स्थिति नहीं है। मनुष्यकी पाप वासना भस्माच्छन्न अग्निकेसमान पापीके हृदयमें सुलगती रहती और अपनी पापमग्नावस्थाको अपनी आंखोंके सामने लाती ही रहती है। मनुष्य सारे संसारकी आंखों में धूल झोंकनेका दुःसाहस तो कर सकता है परन्तु

वह अपने पापको अपने भीतर बैठे हुए पुण्य–पापेक्षिता आत्ममुनिसे छिपा नहीं सकता। पापको जब तक समूल उखाड नहीं फेंका जाता तब तक वह पापीका तोदन करना नहीं छोड़ता। पापीका आचरण ही उसे अपने हृदय तथा समाजमें निन्दित घृणित स्थान दे देता है। अपनी तथा समाजकी दृष्टि में घृणित हो जाना भी पापीका दण्ड पा जाना होता है। यदि कभी समाजसे छिपाकर एक दो गर्हितपाप करना संभव हो भी जाय तो भी पाप स्वभाव बना लेनेवाले मनुष्यका उन पापसे बचे रहना असंभव है जो स्वभाववश उसके जीवन में प्रकट हुए विना नहीं रह सकते।

 पापीका देह पापके बोझको ढोता रहता है। यह देह पापके बोझको अपने ऊपर ढोकर अपने देहीकी ओरसे निन्दित और लाच्छित होता रहता है। जगत्से चाहे पाप छिप जांय परन्तु मनुष्य जिस देइसे पाप करता है उससे तो नहीं छिपाया जा सकता। जैसे छुरेसे की हुई गुप्त हत्याका पापछुरेसे नहीं छिपाया जा सकता और वही रक्त–रंजित छुरा संयोवश दण्ड- दाताके हार्थोंमें पहुँचकर हत्यारेकी हत्या के साधन के रूप में प्रमाणित होकर उसे अपराधी सिद्ध करके दण्डित करा देता है, इसी प्रकार पापीके पापका साधन देह देहीरूपी अटल( अव्यर्थ ) दण्डदाताके सम्मुख प्रतिक्षण अपराधोंकी साक्षी देता रहकर पापी मनको आत्मग्लानि नामक दंडसे दंडित करता रहता है। जो मनुष्य पापको अपनी जीवनयात्रा के साधनके रूपमें अपनालेता है पाप उसका शीतांगारके कृष्णवर्णके समान अत्याज्य स्वभाव बन जाता है। जिस मूढको पवित्रता की पहचान नहीं है, जो अविवेककी अपवित्रता में ही सुख मान रहा है, सोचिये तो सही कि वह क्यों अपने पापसे मिलनेवाले सुखको त्यागेगा ? और क्यों पुण्य करनेका दुःख मोल लेगा ?

  पापाचरण मनुष्यका आध्यात्मिक आत्मघात है। पापीका पाप उसका अनन्त मानसिक दुःख और अन्तःशल्य बन अन्तःशल्य बन जाता है। पापजनित दुःख बन्धन में उलझकर कराहते तथा आइभरते रहना ही पापीका अपने पाप रूपको अपने सामने प्रकट रखना है।

** अथवा—** पापीके पापाचरणसे आहत समाज उस पापीपर कठोर दण्ड या प्रलोभनका दबाव देकर उसीके मुखसे पाप स्वीकार करा ले और उसके पापके सम्बन्ध में उचित प्रमाण संग्रह करके उसे दण्ड देनेको उद्यत हो जाय तो वह पापी अपने पापको अपने आप प्रकाशित कर देता है।

  इस सूत्रका अभिप्राय यही है कि पापी हृदय कभी भी दृढ नहीं होता। पापी मनुष्य स्वभावसे चंचलचित्त होता है। छिपाकर पाप करनेपर भी उसकी स्वाभाविक चंचलचित्तता स्वयं ही उसके पापकर्मको प्रकाश में लानेका साधन बनायी जा सकती है। पापीपर आवश्यक कठोरता करके तथा प्रलोभन आदि उपायोंको काम में लाकर उसीके मुखसे अपराध स्वीकार कराया जा सकता और उसीके मुखसे अपराधसाधक प्रमाणकी सूची लेकर उनका संग्रह करके उसे दण्ड दिया जा सकता है।

  यदि कोई राज्य–व्यवस्था चंचलचित्त पापीको, दण्डित न कर सके तो यह उस राज्य–व्यवस्थाका अक्षम्य अपराध है। इसका अर्थ यह होगा कि समाजभर के अनुमोदन से बनी हुई राजशक्ति चंचलचित्त एक–दो पापियों से भी न्यून शक्ति रखती है। जो राजशक्ति इतनी कर्तव्यहीनतारूपी न्यूनता दिखाने में न लजाती हो उसे तत्काल पदच्युत कर देने में ही समाजका कल्याण है।

 क्योंकि समाज अपने साधु–असाधु व्यक्तियों से स्वयं परिचित रहता है, इसलिये किसी भी अपराधीका चालचलन समाजको अज्ञात नहीं रहता। पापी अपने पापको अपने स्वभाव तथा आचरणके द्वारा ही प्रकाशित किया करता है। ऐसे पापीको दण्डित न कर पाना समाजका और उसकी राज–शक्तिका अंधापन है।

 पापीका अपराधी हृदय अपना पाप छिपानेका जो अनुचित आग्रह रखता है उसके कारण वह अस्वाभाविक आचरण करने लगता है। उसके वे अस्वाभाविक आचरण दण्डाधिकारियोंके सामने उसके पापका भंडाफोड कर देते हैं। पापीका अपराधी हृदय अपने पाप छिपानेका आग्रह किया

करता है। वह जानता है कि मैंने समाज कल्याणकारी नियर्मोका भंग किया है इसलिये मैं समाजका अपराधी हूँ। वह इसी दृष्टिके कारण अपने पापको छिपाकर रखना चाहता है। वह अपना पाप छिपानेकी चाहके वशीभूत होकर कुछ इस प्रकारके अस्वाभाविक आचरण करने लगता है जो दण्डाधिकारियोंके सम्मुख उसका भंडाफोड कर देते हैं। दण्डाधिकारी लोग ऐसेअवसरोंपर उसपर उचित दबाव डालकर उसके अपराधको उसीके मुख से प्रकट कराने में समर्थ हो सकते हैं। पापीका चालचलन, रंगढंग, रहनसहन, वाक्यपरिपाटी, चंचलचित्तता, गात्रोंकी गति आदि सब कुछ सब समय संदेहजनक बना रहता है। उससे अस्वाभाविक कर्म करानेवाली उसकी अस्वाभाविक मानसिक स्थिति उसे पुरुषपरीक्षकों की दृष्टिमें संदेहका पात्र बना देती है।

  पाठान्त– **प्रच्छन्नं यत्कृतं तदपि न प्रच्छन्नमात्मनः।**

  दूसरोंकी दृष्टि बचाकर किये पाप भी अपने आत्मासे प्रच्छन्न नहीं रहती।

( आकृतिपर चरित्रकी छाप आ जाती है )

**व्यवहारेऽन्तर्गतमाकारः सूचयति॥५५४॥**

 **मनुष्यकी आकृति उसके मनके व्यवहार–प्रेरक गुप्त भावोंकोव्यवहार - भूमिमें दूसरोंपर प्रकट कर देती है।**

** विवरण—**व्यवहार करानेवाली मानसिक स्थिति व्यवहारमें मनुष्य की आकृति पर झूलने लगती है। मनुष्य जिस भावनासे जो व्यवहार करता है, वह भावना उसके आकार में प्रतिबिम्बित होकर रहती है। मनुष्यकी आकृतिपर उसके मनकी पवित्रता या अपवित्रताका प्रतिबिम्ब अनिवार्य रूप से पड़ता है। लोकचरित्रको समझनेवाले पुरुष–परीक्षाके विशेषज्ञ लोगोंकी सूक्ष्म दृष्टिमें मानवकी आकृतियाँ ही उनकी मानसिक स्थितिको प्रकट कर देनेवाली पाठ्यसामग्री होती है।

**आकारैरिङ्गितैर्गत्या चेष्टया भाषणेन च।  
नेत्रवक्त्रविकारैश्च लक्ष्यतेऽन्तर्गतं मनः॥ (विष्णुशर्मा )**

  आकार, संकेत, गति, चेष्टा, भाषण तथा नेत्रवक्त्र विकारोंसे भीतर छिपामन कंचपात्रमें रक्खेपदार्थके समान स्पष्ट दीख जाता है।

( आकारसंगोपन असंभव )

**आकारसंवरणं देवानामशक्यम्॥५५५॥**

**  अपनी मुखाकृतिपर अपने मनोभावोंको प्रकट न होने देना किसीके लिये भी शक्य नहीं है।**

**विवरण—**आकृतिकी लिपिके विशेषज्ञोंकी सूक्ष्मेशिका से अपना आकार छिपा लेना शक्तिशालियोंके भी सामर्थ्यसे बाहरकी बात है। दृष्टि-संचालन,असंगत वचन, भावावेश आदिके द्वार। मनोभाव पहचाने जा सकते हैं।

**भिन्नस्वरमुखवर्णः शंकितदृष्टिः समुत्पतिततेजाः।  
भवति हि पापं कृत्वा स्वकर्मसन्त्रासितः पुरुषः॥**

**आयाति स्खलितैः पादैर्मुखवैवर्ण्यसंयुतः।  
ललाटस्वेदभाग्भूरि गद्गदंभाषते वचः॥**

**अधो दृष्टिर्वदेत् कृत्वा पापं सभां नरः।  
तस्माद्यत्नात्परिज्ञेयश्चिह्नैरेतैर्विचक्षणैः॥( पंचतंत्र से )**

 पाप कर्म करने के पश्चात् अपने कर्मसे संत्रासित मानवका स्वर बदल जाता, मुखका रंग फीका पड जाता, नेत्र भयभीत और तेज नष्ट हो जाताहै। वह न्यायाधीश के सामने लाया जानेपर लडखडाते पैरोंसे आता है, मुखका रंग उडा हुआ होता है, मस्तकपर पसीना बार बार टपकता है औरअस्पष्ट अधूरी बातें कहता है। आकृति से घबडाहट टपकती है, दृष्टि नीची रखता है। कुशल लोग इन लक्षणोंसे अपराधीको यत्नपूर्वक पहचानें।

**प्रसन्नवदनो हृष्टःस्पष्टवाक्यः सरोपदृक्।  
सभायां वक्ति सामर्षंसावष्टाम्भो नरः शुचिः॥**

 अपने चरित्रके साथ सत्यका सहारा रखनेवालानिष्पाप मनुष्य न्यायालयकेसामने प्रसन्नवदन हर्षित होकर स्पष्ट बातें कहता है, उसके नेत्रोंमें

उसे पकडकर लानेवालोंके लिये रोष और स्थिरता होती है वह धैर्य तथा अमर्षसे उत्तर देता है। निष्पाप मनुष्य इन लक्षणोंसे पहचाना जाता है।

  पाठान्तर— **आकारसंवरणं अकरणावाचो राजपुरुषेभ्यो नित्यंरक्षेत्।**

**  असंगत पाठ है।**

( प्रजा तथा राष्ट्रके धनको चोरों तथा राजकर्मचारियोंसे बचाओ )

**चोरराजपुरुषेभ्यो वित्तं रक्षेत्॥५५६ ॥**

**  राजा लोग चोरों तथा राज्यपुरुषों ( राजकर्मचारियों) से जनताका धन बचाते रहें।**

** विवरण—**चोर तथा राजकर्मचारी दोनों ही अर्थलोभी होते हैं। चोर जो काम चोरीसे करते हैं राजकर्मचारी वही काम अपने आखेटपर राजशक्तिका अनुचित अवैध प्रभाव डाल कर करते हैं। मनोवृत्ति दोनोंकी एक सी है। दोनों अधिकारदीन अनुचित ढंगसे दूसरोंके जीवन-साधन छीन लेना चाहते हैं।

( प्रजासे न मिलनेवाले राजा प्रजाके विनाशक )

**दुर्दर्शना हि राजानः प्रजा नाशयन्ति॥५५७॥**

** अपनी नीति–हीनतासे दुर्दर्शन अर्थात् प्रजाको कभी दर्शन न देने अर्थात् अपने कानोंसे प्रजाके सुखदुःख न सुननेवाले राजा लोग प्रजाका प्रेम पाने, उसका हित सोचने या शासनको लोकप्रिय बनानेमें असमर्थ होकर प्रजाका विनाश करनेवाले बन जाते हैं।**

** विवरण—**राजकर्मचारियोंपर निर्भरशील होकर प्रजासे साक्षात् न मिलनेवाले राजा लोग स्वयं अवैध रूपसे राजभोग करनेके कारण प्रजाकी कष्टगाथा न सुननेवाले अवैध रूपसे धनोपार्जन करनेवाले राज्यकर्मचारि-

योंके अधीन होकर प्रजाको राजकर्मचारियोंकी भांति–भांतिकी लूटका आखेट बना देते हैं। ऐसे राजा लोग प्रजामें दुःख और क्षोभ पैदा करनेवाले बनकर अपने समस्त राष्ट्रका नाश कर बैठते हैं।

 पाठान्तर—**… … … …विनाशयन्ति।**

(प्रजारंजनका उपाय )

**सुदर्शना हि राजानः प्रजा रंजयन्ति॥५५८॥**

 **लोकप्रिय या प्रजाको सुकरतासे दर्शन देते रहनेवाले राजा लोग अपनी प्रजाको सुखो और प्रसन्न रखने में प्रयत्नशील रहते हैं।**

** विवरण—**गुण, गौरव, शौर्य, प्रज्ञा, तथा दयासे भूषित सौम्यमूर्ति राजा लोग कर देकर राज्यसंस्थाको पालनेवाली प्रजाको सुखसमृद्धि से संपन्न बनाकर रखनी अपना कर्तव्य मानते और न्यायार्थी प्रजाको सुकरता से दर्शन मिलने की व्यवस्था रखते हैं। जब राजा लोक प्रजाको स्नेह, दया,अभयदान तथा दर्शनों से अनुगृहीत करते रहते हैं तब ही प्रजा उनके प्रतिअनुरक्त और सुखी रहती है।

( न्यायी राजाके प्रति प्रजाकी भावना )

**न्याययुक्तं राजानं मातरं मन्यन्ते प्रजाः॥५५९॥**

** प्रजा न्यायी राजाको मातृतुल्य माना करती है।**

** विवरण —**कर देकर राजकोषको सम्पन्न बनानेवाली प्रजा, नीतिपूर्ण, न्यायपरायण राजाको माताके समान हितैषी मानने लगती और उसे सम्पन्न रखना अपने मातृपालन जैसा पवित्र कर्तव्य माना करती है। प्रजाको ऐसे नीतिपरायण राजाको कर देते समय हर्ष होता है। ऐसे राजाकी प्रजा आत्मकल्याणकी भावनासे उत्साहित होकर उसके राज्यकोषको भरनेमें कर्तव्य पालनका संतोष तथा गौरव अनुभव किया करती है। मातापिता

तो मनुष्यको केवल जन्म ही देते हैं परन्तु कर्तव्यपरायण राजा लोग तो अपनी प्रजाको शिक्षा, रक्षा, भरण-पोषणोंसे अपने औरस पुत्रों के समान पालकर प्रजाके सच्चे मातापिता बन जाते हैं। जबतक राजाप्रजामें परस्पर सन्तान तथा मातापिताकासा मधुर संबन्ध स्थापित नहीं होता तबतक प्रजाका सुखी होना और राज्यका सुरक्षित रहना दोनों ही असंभव है। यदि राजाने प्रजाका माताकासा प्रेम प्राप्त नहीं किया, यदि वह माताकासा विश्वासभाजन नहीं बन सका तो उसके राज्यको एक प्रकारका लूटका ठेका ही जानना चाहिये।

  पाठान्तर— **न्यायवर्तिनं राजानं मातरमिव मन्यन्तेप्रजाः।**

( न्यायी राजाका लाभ )

**तादृशः स राजा इह सुखं ततः स्वर्गमाप्नोति॥५६०॥**

 **न्याययुक्त, स्वधर्मरत, प्रजा–पालन–तत्पर, लोकप्रिय राजा वर्तमान तथा भविष्यत् दोनों कालों में सुख पाता तथा प्रजाके शुभाशीर्वादोका पात्र बना रह कर आत्मप्रसाद रूपी स्वर्ग पाता है।**

**  स्वे स्वे कर्मण्यभिरतः संसिद्धिं लभते नरः।**

 मनुष्य अपने अपने कर्तव्यपालनमें दीक्षित रहकर ही सिद्धि पाते हैं।

 पाठान्तर—** स्वधर्मानुष्ठानादेव सुखमवाप्यते स्वर्गमवाप्नोति।**

  राजाको राजधर्म पालन से सुख और स्वर्ग प्राप्त हो जाता है।

( राजाका कर्तव्य )

( अधिक सूत्र ) **चोरांश्च कण्टकांश्चसततं विनाशयेत्।**

**  राजा चोरों तथा राष्ट्रकण्टकोंको सदा नष्ट करता रहे।**

** विवरण—** राजा, चोरों तथा दूसरोंका अनिष्ट करनेवाले उन सब लोगोंको जो प्रजाको गुप्त उपायों से लूटलूटकर कानूनकी पकडमें न आकर

कष्ट पहुँचाते रहते हैं, उन्हें अपने कौशल और बलसे सदा नष्ट करता रहे। राजा गुप्त रूपसे लोगोंके दस्यु - कष्टों तथा राज्यकीय लोगोंके राजशक्ति के दबावसे किये हुए गुप्त उत्पीडनोंको जाने और उनका प्रतिकार करें।

 चाणक्य कहना चाहते हैं कि राष्ट्रमें प्रत्यक्ष तथा अप्रत्यक्ष दो प्रकारके चोर होते हैं। जिसका जो अधिकार नहीं उसका उसे लेते रहना या लेनेका उद्योग करना चोरी है। अनधिकार भोग तथा अनधिकार भोगकी इच्छा ही चोरी है। कानूनकी पकडमें आ जानेवाले चोर ' प्रत्यक्ष चोर' कहाते। कानूनकी पकडमें न आनेवाले चोर ' अप्रत्यक्ष चोर' होते हैं। चोर गठकटे, जेवकंटे, राहगीर, डाकू, उचक्के, जुआरी, उत्कोचजीवी, राजकर्मचारी आदि प्रत्यक्ष चोरोंकी श्रेणी में आते हैं।

 अनुचित लाभ लेनेवाले व्यापारी, रोगीका अर्थशोषण करनेवाले वैद्य, डाक्टर, हकीम, वक्कलोंके शोषक तथा अन्यायी अदालतोंके समर्थक वकील, मंत्री आदि राज्यके संचालक, राष्ट्रको निर्धन बनाकर अपरिमित वेतन–भत्ते आदि डकार जानेवाले शासक, सच्चा धर्मप्रचार न करनेवाले धर्मोपदेशक, देशके युवकको सच्चो शिक्षा न देनेवाली, प्रत्युत उनका नैतिक पतन करने वाली शिक्षासंस्थायें, अध्यापक, आचार्य, प्रोफेसर, प्रिन्सिपल, राजनीति से अलग रहकर भीरु, निर्वीर्य, वन्ध्या, निस्तेज धर्मकी दुहाई देते फिरनेवाले धर्मध्वजी सन्त, महात्मा, महर्षि राजर्षि, कथावाचक व्याख्याता तथा ग्रन्थलेखक कुशासनका विरोध करने से डरने, कतराने और इसीलिये दूषित राज्यसंस्थासे अविरोधकी नीति अपनानेवाले पत्रकार, नेता, व्यवस्थापिका, सभाओंके सदस्य, धार्मिक, साहित्यिक, आध्यात्मिक संस्थायें विद्वत्सभायें तथा प्रजाको न्याय न देकर न्याय बेचनेवाले न्यायालय ये सबके सब कानूनकी पकडमें न आनेवाले राष्ट्रके अप्रत्यक्ष चोर हैं। ये लोग प्रत्यक्ष चोरों से अधिक हानिकारक हैं। ये लोग कानूनकी पहुँचसे बाहरवाले दुर्गोमेसुरक्षित बैठकर प्रजाका धन अपहरण करते हैं। इनके अतिरिक्त समाजके पतनसे जीविका चलानेवाले लॉटरी, पहेली घुडदोड आदि अनेक रूपोंमें

अपनी चोरी छिपाये फिरनेवाले लोग भी अप्रत्यक्ष चोरोंकी श्रेणी मेंआते हैं।

 प्रत्यक्ष चोर तो देखता है कि मैं दण्डविधानके अधीन हूँ इसलिये वह तो दण्डसे बचकर चोरी करता है। परन्तु किसीकी प्रत्यक्ष चोरी न करनेवाले अप्रत्यक्ष चोर व्यवहार–विनिमयके नामसे व्यापार–लेन–देन आदिसम्पर्कों में आकर लोगों से अनुचित अर्थशोषणका अवसर पा जाते या लोगोंकी सेवाके नामसे उनसे अवैध अर्थसंग्रह करते रहते हैं। ये सब लोग राष्ट्रके भयंकर चोर हैं।शत्रुराष्ट्रको देशका भेद देनेवाले स्वराष्ट्रद्रोही तथा पर राष्ट्रप्रेमी लोग राष्ट्रकण्टक कहाते हैं।

 इन किसीको भी देशकी हानि न करने देना राज्यसंस्थाका गंभीर उत्तरदायित्व है।

'**स्वधर्मानुष्ठानादेव सुखमवाप्यते स्वगमाप्नोति।’**

 राजा लोग राष्ट्र-रक्षा नामक स्वधर्मको पा लें तो वर्तमान तथा भविष्यत् दोनों कालोंमें सुख पा सकते हैं।

( धर्मका लक्षण )

**अहिंसालक्षणो धर्मः॥५६१॥**

** धर्मका लक्षण आहिंसा है।**

** विवरण—**अहिंसाशारीरिक व्यापार नहीं है। अहिंसा तो मानस व्यापार है। अपने मनको काम, क्रोध आदि मानसिक दोषों, निर्बलताओं या हिंसाओंके आक्रमणसे सुरक्षित रखनारूपी अहिंसा हो मनुष्यका स्वधर्म हैं और यही उसकी सत्यनिष्ठा भी है। परपीडन हीअहिंसाको परिभाषा है। जो दूसरेका पीडन करके आत्मसुख चाहता है वह सुखको ही नहीं समझता। वह मूढ अपने सुखको समाजके सुखका विरोधी बना लेता है। समाजकी सुख–शान्तिकी आधारशिला तो मनुष्यताका सुरक्षित रहना हीहै। जो समाजको दुःखी करके सुख चाहता है वह अपनी मनुष्यताका हनन

किये बिना अपना अभीष्ट सुख कभी नहीं पा सकता। यह सोचनेकी बात है कि मनुष्यताके हनन और सुखका परस्पर क्या सम्बन्ध है ? अपनी मनुष्यताका हनन करना ही हिंसा है। अपनी मनुष्यताको अनाहत रखना हो अहिंसाहै। मनुष्यता ही मनुष्यका स्वधर्म है। परपीडन से बचना इस बातका प्रमाण है कि यह मनुष्य अपनी मनुष्यताको सुरक्षित रखकर स्वधर्मनिष्ठ जीवन व्यतीत कर रहा है।

 राष्ट्रमें मनुष्यतानामक धर्मको सुप्रतिष्ठित रखना राज्यसंस्थाका मुख्य उत्तरदायित्व है।यदि राज्यसंस्था अपनी नीतिमें मनुष्यताका संरक्षण कर रही हो तो राष्ट्र उसकी देखादेखी मनुष्यताका संरक्षण करनेवाली राज्य संस्था बनानेवाला बन जाता है और अहिंसारूपी धर्मको पालने लगता है। इससे राष्ट्रमें राष्ट्रनिर्माणकी परम्परा सुरक्षित हो जाती है। यदि राज्यसंस्था अपनी नीतिमें मनुष्यताका संरक्षण नहीं करती तो राष्ट्र उसकी देखादेखी मनुष्यताघाती राज्यसंस्थाको जन्माने तथा पालनेवाला बनकर हिंसक बन जाता है। हिंसासे राष्ट्रमें राष्ट्रद्रोहकी परम्परा बद्द निकलती है। हिंसाका अर्थ अपनी हिंसा और अहिंसाका अर्थ अपनी अहिंसा है। हिंसा अहिंसा दोनों परधर्म न होकर दोनों आत्मधर्म हैं।

( सत्पुरुषका लक्षण )

**स्वशरीरमपि परशरीरं मन्यते साधुः॥५६२॥**

**  सत्पुरुष अपने शरीर को भी दूसरोंका शरीर मानता है।**

 **विवरण—**वह दूसरोंको भी यह अधिकार दिये रहता है कि वे उसके शरीरसे उचित सेवा लेते रहें।

(अधिक सूत्र ) **स्वशरीर ( मपि ) मित्र परशरीरं मन्यते साधुः।**

** साधु दूसरेके शरीरको अपने शरीर जैसा ही मनुष्यताका प्रतिनिधि मानता है।**

**विवरण—** उसे जैसे अपनी मनुष्यतापर आक्रमण होना नहीं रुचता, इसी प्रकार उसे दूसरेकी मनुष्यतापर आक्रमण होना भी सह्य नहीं होता। साधु मनुष्य दूसरेसे अपने लिये जिस व्यवहारकी आशा करता है दूसरोंको भी अपनेसे वैसा व्यवहार पानेकी आशा करने देता है। इसीको 'न्याय. बुद्धि' कहते हैं। न्यायबुद्धि ही मनुष्यकी मनुष्यता है। मानवदेह धारण करके मनुष्यताका प्रेमी होना ही 'साधुत्व' है। मनुष्य अपनी मनुष्यताको तिलांजलि देकर समाजकी शान्ति हरण करनेवाला मनुष्यता द्वेषी असुर बन जाता है। मनुष्यसमाजमें अपने कर्तव्यक्षेत्रमें जहाँ कहीं आसुरिकता दीखे, उसका विरोध करके उसमें मनुष्यतारूपी शान्तिको सुरक्षित रखना ही 'साधुता' है।

 जिस समाजमें गुणी लोगोंका निरादर तथा गुणोंके शत्रुओंका सम्मान होता है उस पतित समाजकी राजशक्ति पतितोंके हाथोंमें जा चुकी होती है। समाजकी पतितावस्था इस बातका पूर्ण प्रमाण है कि राजशक्ति असुरोंके हाथों में है और वह समाजका नैतिक उत्थान रोक रही है, गुणियोंके अस्तित्वको न सहकर उन्हें मिटा रही है और समाजके नैतिक उत्थानकी शत्रु बनकर प्रजाको अनैतिक बना रही है। ऐसे समाज में गुणी, ज्ञानी, समाजहितैषी लोगोंका संगठन न होना राजशक्तिके समाजद्रोही षड्यन्त्रका परिचायक है। ऐसे राष्ट्रीय संकटके समयमें सच्चे गुणी समाजसेवकोंको दृढताके साथ संगठित होनेका प्रयत्न करना अत्यावश्यक है।

 समाजकी पतितावस्थामें ही सेवकोंकी आवश्यकता होती है। सच्चे गुणियोंका इस कर्तव्यबुद्धिसे रहित होना समाजका दुर्भाग्य है। इस दुर्भाग्यका एकमात्र कारण समाजके विज्ञ लोगोंका आत्मशक्तिमें अविश्वास तथा कपट आध्यात्मिकतासे मिलनेवाली काल्पनिक शान्तिका मोह है। ये लोग नैष्कर्म्य नामकी अलीक स्थितिको अपनाकर कर्तव्यभ्रष्ट होकर कल्पनाके स्वर्गमें आत्मप्रवंचना करते रहते हैं। वास्तविकताको समझनेवाले अत्यल्पसंख्यक सच्चे गुणियोंकी कर्तव्यनिष्ठापर ही उस समयके समाजके उत्थानका

उत्तरदायित्व समर्पित रहता है। वे लोग अपने अक्लांतपरिश्रमसे समाजकोआसुरिक प्रभावसे मुक्त करनेवाले होते हैं। असुर विनाशिका सच्ची शक्तिको जाग्रत करनेवाली लोकशिक्षाका प्रबन्ध इन्हीं लोगोंकी ओरसेचालू रहकर भावी सन्तानको ज्ञानालोक देकर नवीन राष्ट्रका निर्माण किया करता है।

 मूढ लोग सम्मानाई लोगोंका सर्वत्र निरादर करते हैं। मूढोंकी मूढताका यही स्वरूप है कि वे आसपासमें अपने जैसे मूढोंको ही देखना चाहते हैं। वे अपने आसपासमें अपने जैसे मूढको देखकर यह आत्मसंतोष कमा लेना चाहते हैं कि यह संसार मूढोंका ही स्थान है। जैसे उलकको प्रकाशस्वरूप सूर्यका देखना सहन नहीं होता, इसी प्रकार मूढोंको अपनेसे अधिक योग्य व्यक्ति सहन नहीं होता। वे अपनी इस मनोवृत्तिसे समाजके बुद्धि मान सदस्योंको अपमानित करके अपनेको ही समाजके श्रेष्ठासनका अधिकारी प्रमाणित करनेकी धृष्टता करके झूठा आत्मसंतोष पा लेना चाहते हैं। वे नहीं समझते कि समाजके योग्य लोगोंका सम्मान करना तो अपने ही को योग्य प्रमाणित करना होता है। गुणी लोग ही गुणग्राही होते हैं।निर्गुण, अघम लोग गुणोंका निरादर करके ही तो अपनी अधमताको प्रकटकरते हैं।

 साधुपुरुष अपने शरीरको अपने समाजकी सेवाके काममें आनेके लिये मिला हुआ सेवोपकरण मानते हैं। साधु लोग अपने देइको भी अपना न मानकर उसे सत्यको सेवाका साधन मानते हैं। और समाजके अन्य व्यक्तियोंकी मनुष्यताको अपनी मनुष्यता जैसा ही सेव्य मानते हैं। मनुष्यसमाजके प्रत्येक व्यक्तिकी कल्याणकामना करनेवाला सत्यनिष्ठ साधुपुरुष सत्यकी सेवामें आत्मसमर्पण करके रहता है और अपने देहको सम्पूर्ण मनुष्यसमाजके अधिकारमें सौंप देता है। वह अपने देहको अपने समाजकी पुनीत धरोहर के रूपमें देखता है।

 सर्वभूतात्मदर्शी सबके साथ ईश्वरबुद्धिसे व्यवहार तथा सर्वत्र ईश्वरबुद्धिसे विहरण करनेवाला ज्ञानसम्पन्न मनुष्य अपने समाजके साथ अपने

पराये दैहिक भेदोंको तो उठाकर आलेपर रख देता है और समाजके अहित को अपना ही अहित तथा दूसरोंपर हुए अन्यायोंको अपने ही ऊपर हुआ अन्याय मानकर उनका प्रतिकार करनेमें दत्तचित्त हो जाता है। उसका समस्त जीवन उसके व्यावहारिक अध्यात्मकी प्रयोगशाला बन जाता है। साधुओं अव्यावहारिक अध्यात्मसे कोई सम्बन्ध नहीं होता।

( राजनैतिक ठगोंका माननीयोंको नीचा दिखाना )

( अधिक सूत्र ) **सर्वत्र मान्यं भ्रंशयति बालिशः।**

** मूढ लोग सर्वत्र (सब स्थानों तथा सब कामोंमें)सम्मानाई लोगोंका महत्व छीनना चाहा करते हैं।**

**विवरण—** मूढ लोग नहीं समझते कि हमारी किस बातसे किसका क्या अपमान हो जाता है ? वे तो जैसे स्वयं नीच होते हैं, वैसे ही सम्मानाई व्यक्तिको भी अपने जैसा नीच सिद्ध करना चाहते हैं। जैसे अपनी मनुष्यताकी अवज्ञा करते हैं वैसे ही सत्पुरुषोंकी मनुष्यताकी भी करते है। वे किसीकी अवज्ञाको भी अपराध नहीं समझते ! नीतिके अनुसार तोसच्चे मनुष्यका कर्तव्य है कि वह चोरोंको दण्ड दे शको शठतासे व्यर्थ करे, श्रेष्ठका मान करे तथा दोनोंको दान दे।

( निन्दित आहार )

**मांसभक्षणमयुक्तं सर्वेषाम्॥५६३॥**

** मांस मनुष्यका आहार बनने योग्य पदार्थ नहीं है।**

 **विवरण—** मनुष्यकी साधारण बुद्धि खाद्य अखाद्यका विचार करते समय वानस्पतिक या प्राणिज दो भिन्न भिन्न प्रकारके पदार्थोंमें श्रेष्ठ या ग्राह्य–अग्राह्यका विचार करती है। प्रकृतिने अन्न, शाक, फल, कंद, मूल आदि वानस्पतिक आहारको ही मनुष्यके स्वाभाविक आहारके रूपमें निर्दिष्ट किया है। इसलिये वही उसके स्वाभाविक खाद्यके रूपमें ग्रहण करने योग्य है।

वानस्पतिक खाद्यसंग्रह करनेमें हत्या जैसे अस्वाभाविक कर घृण्य ( घिनौने ) उपायोंका अवलम्बन करनेकी आवश्यकता नहीं पडती। इसके विपरीत प्राणिज आहार प्राप्त करनेमें अपने भोज्य प्राणीका प्राणहरण करना पड़ता है। प्राणहरणके लिये हृदयविदारक अस्वाभाविक उपायका अवलम्बन करना पड़ता है। इस कारण प्राणिज आहार प्राप्त करना मानवस्वभावके विपरीत स्थिति है। प्राणिज आहार मानवके दयालु स्वभावकीइत्या किये बिना प्राप्त ही नहीं हो सकता।

**जीवितं यः स्वयं चेच्छेत् कथं सोऽन्यं प्रघातयेत्।  
यदयदात्मनि चेच्छेत् तत्परस्यापि चिन्ययेत्॥**

 जो मनुष्य स्वयं जीना चाहे वह किसी दूसरेको कैसे मारे ? वह अपनीअनुभूतिको सबमें फैलाकर क्यों न देखे ? मनुष्य जो अपने लिये चाहे वह दूसरेके लिये भी सोचे।

**स्वच्छन्दवनजातेन शाकेनापि प्रपूर्यते।  
अस्य दग्धोदरस्यार्थे कः कुर्यात् पातकं महत्॥**

 मनुष्यका जो क्षुद्र पेट वनमें स्वच्छन्द्र उपजे साग–पातसे भी भर जाताहै, उसके लिये कौन बुद्धिमान् दूसरे प्राणियोंके प्राणहरणका पाप मोल ले ?

 वानस्पतिक भोजनकीस्वास्थ्यप्रदता स्पष्ट देखी जा सकती है। प्राणीके शरीरोंके रोग आँखोंसे देखनेसे नहीं जाने जा सकते। ऐसी अवस्थामें प्राणिक आहार करनेसे रोगी प्राणीके रोगोंको भी अपने दरमें जाने देना और पाकस्थलोको रोगग्रस्त बना डालना बुद्धिमत्ता नहीं है। इस प्रकार स्वास्थ्य तथा रुचि दोनों ही दृष्टियोंसे जरायुज तथा अण्डज भोजन बानस्पतिक भोजनोंसे निकृष्ट है। यदि मनुष्य प्राणिज भोजन त्याग देगा तो वह क्षतिग्रस्त न होकर लाभवान् रहेगा। आमिष भोजन रोगकारक आयुनाशक तथा उपद्रवकारी है। निरामिष भोजन नैरोग्यकारी आयुवर्धक तथा निरुपद्रव भोजन है।

 सृष्टिव्यवस्थाने जिन प्राणियोंको स्वभावसे मांसभोजी बनाया है, वे घूँट भरकर पानी नहीं पी सकते किन्तु जीभ से चाटचाटकर पीते हैं। पसीना मांसभोजियोंके समस्त शरीरपर न आाकर जिह्वाके अग्रभागसे लारके रूपमें टपका करता है, मुखमें खाद्य चाबनेवाली दावें न होकर मांस काटनेके तीक्ष्ण कीले होते हैं। इत्यादि अनेक चिह्न स्वभावसे सामिय भोजियोंमें ही पाये जाते हैं। इससे प्रकट है कि प्रकृतिमाता मानवको मांसभोजी देखना नहीं चाहती।

**मोक्ष ( चतुर्थ पुरुषार्थ ) का प्रतिपादन**

 \[ ग्रंथकार यहाँसे आगे अपने पाठकों में तत्वज्ञानमयी बुद्धि या मोक्षरूपचतुर्थ पुरुषार्थके समुन्मेषपर विशेष बल लगा रहे हैं।\]

(ज्ञानीके लिये संसारमें दुःख नहीं है )

**न संसारभयं ज्ञानवताम्॥५६४॥**

**  ज्ञानी व्यक्तियोंको संसार में दुःख–भय नहीं रहता।**

** विवरण—**ज्ञान स्वयं ही सुखरूप तथा भीतिहीन स्थिति है। अज्ञान ही दुःख तथा भयस्वरूप है। संसारमै ज्ञानीका दुःखी होना परस्परम्याहत अवस्था है।क्योंकि दुःखनिवृत्तिकी कला हो तो ज्ञान है। सुखदुःखके स्वरूपको न समझना हो तो अज्ञान है। अज्ञानी मानवदुःखको ही सुख मानकर दुःखवरण कर बैठता है। ज्ञानी सुखेच्छारूपी दुःखको ही दुःखके रूपमें पहचानकर उसे त्याग देता और निष्काम अनासक रहकर कर्तव्य पालनके संतोषरूपी अखंड सुखका अधिकारी बनता है। भोगासरू जीवनत्याग देनेवाले संसारके मूल कारण अपने स्वरूपके ज्ञाता ज्ञानी संसारबन्धनमें बँध जानेका भय नहीं रहता। इसलिये नहीं रहता कि उसे देहगेद आदि अहंभाव या ममभाव शेष नहीं रहता। अहमभाव और मम भाव ही भयका कारण होता है। अहंमसभाव शेष न रहनेसे ज्ञानीको किसी बातका अय नहीं रहता।" अधरोत्तरमस्तु जगत् का हानिर्वीतरागस्य " संसार चाहे उलटपुलट हो जाय वीतरागका क्या बिगडता है ?

 ज्ञानी नित्यमुक्त और सर्वमुक्त है। वह सर्वमुक्त रहकर ही जागतिक व्यवहार करता है। संसारके पदार्थोंमेउलझना ही उसकी मुक्ति है और यही उसकी ज्ञानमयी स्थिति भी है। फलाकांक्षा ही उलझन या आसक्ति है। अपनी फलाकांक्षा पूरी होती न दीखे तो कर्तव्य त्याग देना अर्थात् अकर्तव्य करना रूपी आसक्कि है। ज्ञानी मानव फलाकांक्षासे रहित शुभ कर्मकी प्रेरिका शुभ भावनासे स्वयं कृतकृत्य रहकर ही कर्म किया करता है। वह अकृतकृत्य, अकृतार्थ, फललोभी, दोन, दुखिया होकर कभी कोईकाम नहीं करता। वह अपनेको भौतिक फलकी आशारूपी रस्सीसे कभी नहीं बँधने देता। **'न बिभेति कुतश्चन।'**

**अभयं सर्वभूतेभ्यो दत्वा यश्चरते मुनिः।  
न तस्य सर्वभूतेभ्यो भयमुत्पद्यते क्वचित्॥**

 जो सब भूतोंको अपनी ओरसे अभयदान दे देता है उसे किसीसे भी भय नहीं रहता।

** अथवा—** व्यवहारकुशल विचारशील लोग संसारी घटनाओंपर अपने विचार - बलसे आधिपत्य पा लेते हैं। इस कारण मूर्खोको भयानक तथा दुरूह दोखनेवाला संसार-सागर उनके लिये भयानक या दुरूह न रहकर गोपदके समान सुखसन्तरणीय पवित्र कर्तव्यक्षेत्र हो जाता है।

 पाठान्तर— **न संसारभयं ज्ञानिनाम्।**

( ज्ञानदीपक से संसारान्धकारका विनाश )

**विज्ञानदीपेन संसारभयं निवर्तते॥५६५॥**

 **ज्ञानी पुरुष अपने मनको ब्रह्मानन्दरूपी दीपकसेआलोकित करके रखता और संसार बन्धनमें फंसनेसे बच जाता है।**

** विवरण—**विज्ञानानन्दकी स्थिति जानी हृदयको अपने उपरमोहित कर लेती और उसे अपनेसे अलग नहीं होने देती,मानलिक सुख शान्ति ज्ञानीके अधिकारमें रहती है। भौतिक सुख शान्तिके प्राकृतिक परिस्थितिके

अधीन होनेके कारण वे मनुष्यके अधिकारसे बाहर अध्रुव हैं, साधनोंके अधीन हैं और अनित्य हैं। कर्तव्यकी प्रेरक शुभभावना ही मनुष्यके अधिकारमें रहनेवाला ध्रुव सुख तथा शान्ति है।

( सारा ही संसार मृत्युका ग्रास)

**सर्वमनित्यं भवति॥५६६॥**

 **सम्पूर्ण भौतिक सुख तथा उसके समस्त साधन अनित्य है।**

 **विवरण—** ज्ञानवान् मानवको अपने अदेहरूप या स्वानुभूत ब्रह्मानन्दके अतिरिक्त जगतकेसमस्त भोग्य पदार्थ अनित्य और अध्रुव दीखने लगते तथा निस्तेज और अनाकर्षक बन जाते हैं। उसकी दृष्टिपर सत्यनारायणका एकाधिकार हो जाता है। फिर उसे सत्यनारायणके अतिरिक्त कुछभी आकर्षक दीखना बन्द हो जाता है। वह अपने स्वरूपमें अवस्थानरूपी ध्रुवशान्तिको त्यागकर अध्रुव भौतिक सुखके पीछे धावन वहीं करता।

 पाठान्तर– **सर्वमनित्यम्।**

पाठान्तर— **सर्वमनित्यमध्रुवम्।**

सम्पूर्ण भौतिक सुख अनित्य तथा अध्रुव हैं।

( अधिक सूत्र ) **स्वदेहे देहिना मतिर्महती।**

 **यह अर्थहीन पाठ है।**

( देहासक्ति मानवका अज्ञान )

( अधिक सूत्र ) **स्वदेहे देहिनां मतिर्महती।**

** देहधारियोंको निजदेहमें बडी आसक्ति होती है।**

 **विवरण—**देहासक्तमनुष्य दैहिक सुखको ही जीवनका लक्ष्य बना लेता है। मनुष्य यह जाने कि दैहिक–सुख–साधन–संग्रह करना जीवनके लिये उपयोगी होनेपर भी जीवनका लक्ष्य नहीं है। इसलिये नहीं हैं कि यदि दैहिक– सुख–साधन–संग्रह करनामात्र जीवनका लक्ष्य हो, तो बता-

इये मनुष्य दूसरोंसे छीना-झपटी करके भोजन, वस्त्र तथा विकास - सामग्री क्यों न एकत्रित कर ले? यदि दैहिक–सुख–साधन–संग्रहको व्यक्तिगत या राष्ट्रीय जीवनका लक्ष्य बन जाने दिया जायगा, तो समाजमें छीना–झपटी आदि अवैध उपायोंसे भोजन, वस्त्र तथा विकास–सामग्री संग्रह करनेकी प्रवृत्ति उच्छृंखल होकर सामाजिक जीवनकी नींवतक हिला डालेगी। मनुष्यसमाजको मनुष्यतारूपी जीवनके आदर्शको न भूलने देना विचारशील समाजसेवकोंका मुख्य कर्तव्य है। परन्तु इस मूढताका क्या किया जाय कि मनुष्यसमाजके विचारशील गिने जानेवाले लोग भी व्यक्तित्वके अंधानुगामी बनकर साम्यवाद समाजवाद आदि पाश्चात्योच्छिष्ट नार्मोसे जनतामें दैहिक–सुख–स्वच्छन्दता के सार्वजनिक समानाधिकार तथा भौतिक धनसंपत्के समान विभाजनकी कल्पनाका प्रचार करने की भ्रान्तिकरते हैं। इन लोगोंके इन विचारहीन प्रचारोंने दैदिक सुखोंको ही मानव-जीवनका लक्ष्य मनवा डाला है। इन भद्रलोगोंके प्रचारका दुष्परिणाम यह हुआ है कि धनसंपतके उपार्जनमें सत्यानुमोदित सदुपार्योका जो महत्वपूर्ण स्थान चला आ रहा था, वह उससे छिन गया है और आजके मानवको जिस किसी प्रकार धनोपार्जन करने की छूट दे दी गई है।

 समाजके विचारशील गिने जानेवाले इन उज्ज्वलवेषी भद्रलोगोंने इस बातपर विचार ही नहीं किया कि भौतिक–सुख–भोगों में सन्तोष नामकी ऐसी कोई वस्तु नहीं है, जिसके लिये प्रत्येक मनुष्य मारा मारा फिरता है। मनुष्यको ऊपर ही ऊपरसे देखनेमें मीठी लगनेवाली वासना- ग्निकी इस भयंकरताको पहचान जाना चाहिये कि उसमें समग्र जगतकेभोग्य पदार्थोंकी आहुति दे देनेपर भी मनुष्यकी भोगामि नहीं बुझती या भोगाभिलाषाका पेट नहीं भरता। भोगाग्निके पीछे अपने राष्ट्रको भटकाना या भटकने देना भ्रान्त आदर्श है। लोगोंके सामने इस भ्रान्त आदर्शको रख देनेका परिणाम यही हुआ है कि देहरक्षाके लिये सत्यानुमोदित उपार्जन आवश्यक नहीं रह गया है जो रहना चाहिये था और जिससे समाजमें शान्तिका सुनिश्चित

वास होना था। पाठक सोचें कि देहरक्षा के लिये सत्यानुमोदित उपार्जनको आवश्यक न रखनेके अमनुष्योचित आदर्शने मनुष्य सत्यस्वरूपी जीवनलक्ष्यको लोगोंकी कल्पनामैसे ही निकाल बाहर किया है। मनुष्यको जानना चाहिये कि सत्य ही उसके ह्रदयकी संतोषरूपी वह सम्पत्ति है जिसपर प्रत्येक मानवका समानाधिकार है और जो उसके पास अपने कर्तव्य पालनके संतोषके रूपमें रहनी ही चाहिये। भौतिक धनसंपतपर मानवका समानाधिकार कभी भी संभव नहीं हैं।

 मनुष्य देह नहीं है फिर भी वह अपनेकोंदेहमानता है। वह अपनेको काला गोरा अमुकका पुत्रादि मानता है, जब कि वह अदेह विश्वव्यापी अमर सनातन सत्य अभिज्ञहै। उसकी देहात्मबुद्धि उसकी बडी हानिकरती है। वह जो अपनेको देह समझ बैठा है, उसके कारण उसका सारा कर्तव्यशास्त्र बिगड गया है। उसकी देहात्मबुद्धिके उसको सत्यरूपी सार्व जनिक संपत्तिसे वंचित करडाला है और उसे दीन, दुखिया, कंगाल, भिखारी तथा भोगाकांक्षाका, क्रीतदास बनाकर उसे मनुष्यसमाजका आखेटक ( शिकारी ) बना डाला है। भोगवादी संसार नहीं जातना कि उसने संसारकी कितनी बडी हानि की है ? इस भोगवादी संसारने मनुष्यको समाजके सत्यस्वरूप सार्वजनिक सुखके समानाधिकारसे वंचित कर डाला है और उसे अपने व्यक्तिगत सुखके लिये लोगोंके गले काटनेसे न बचनेवाला समाज कल्याण-विद्वेषी नरकासुर बना डाला है। भोगवादी जड संसारने परस्परको लूट लूटकर खानेका जघन्य आदर्श अपना लिया है।

 देहासक्त अविचारशील मूढ प्राणीके पास देह-रक्षा या पेट पूजाकी ही एकमात्र बुद्धि रहती है। देहासक्तकी समस्त बुद्धि केवल पेट पालनके काम आती है। उसके पास पेट और भोगसे अलग कोई समस्या नहीं रहती। वह जिस समाजके मूक सहयोगसे जीवनसाधन पा रहा है, जिस समाजकी भाषामें सोच और बोल रहा है, जिसकी सहनशीलतासे सुखपूर्वक जीवन बिता रहा है, उसे भूलकर उसके उत्थानमें कोई योग न देकर, दिनरात

पेट–पालन और इन्द्रिय लालनकी विद्यामें लगा रहता है और समाजविरोधी कार्य करनेमें घृणा नहीं करता। उसके समस्त गुण देह–रक्षामें ही व्यय होते रहते हैं । पाठक सोचे कि देह–रक्षा तो पशु, पक्षी, कीट, पतंग, कीडे, मकोडे तक सबकी हो ही रही है । उतना ही यदि मनुष्य भी कर रहा है तो उसमें इसकी अपशुसुलभ मानवीय प्रतिभाका क्या उपयोग हुआ ? मानवीय प्रतिभाका उपयोग तो उस विश्वव्यापीका देहातीत सत्यमयी अवस्थाका दिव्य आनन्द प्राप्त कर लेनेमें है जिसका आनन्द मनुष्येतर कोई भी प्राणी कदापि नहीं ले सकता।

**भोजनाच्छादने चिन्ता प्रवला प्राकृते जने ।**

 साधारण मानव पेट पालनेकी ही चिन्ता रखता है। उसे मानसिकउदात्तता पानेकी कभी चिन्ता नहीं होती ।

( शरीर मानव नहीं वह उसका एक साधन )

**कृमिशकृन्मूत्रभाजनं शरीरं पुण्यपापजन्महेतुः॥५६७॥**

 **कृमि, विष्ठा तथा मूत्रका पात्र यह शरीर पुण्य या पापकेअर्जनका कारण बनता है ।**

** विवरण—** कृमि, विष्टा तथा मूत्रका पात्र शरीर लोगोंको अपना मोही बनाकर उन्हें पुण्य पापकाभागी बना देता है। मूढ मानव शरीरको 'आपा' माननेकीभूल करता है। कृमि, विष्ठा तथा मूत्रका भाजन यह शरीर मनुष्यका स्वरूप नहीं है। उसका यह पांचभौतिक देह निश्चय ही मनुष्य नहीं है । यह तो उसे जीवन–यात्राके साधन रथके रूपमें कुछ दिनोंके लिये तथा केवल इसका सदुपयोग करनेके लिये मिला है। यह तोउसका यात्रागृह है। मनुष्य अपने अज्ञानसे अपने इस यात्रागृहमें मम भावसे आसक्त हो गया है। उसकी यह देहासक्तिहीउसका पाप है। वह चाहे तो इस देहका सदुपयोग भी कर सकता है। देहमें मनुष्यकी अनासक्ति ही उसका पुण्य है। कृमि,विष्ठा तथा मूत्रकापात्र यह क्षणभंगुर देव

देहधारीको पुण्य पापमेंसे किसी एकके साधनके रूपमें मिला है।देहधारीको पुण्य पापके साधनरूप इस देहका अच्छेसे अच्छा उपयोग करनेकीकलासे पूर्ण परिचय होना चाहिये।

 पाठान्तर— **कृमिशकृन्मूत्रभाजनं शरीरम्।**

 शरीर कृमि, विष्ठा तथा मूत्रका पात्र है। हीनपाठ है।

 पाठान्तर—**पुण्यपापमेव जन्महेतुः।**

 पुण्य पाप ही जन्मके कारण हैं। महत्वहीन पाठ है।

( दुःखका स्वरूप )

**जन्ममरणादिषु दुःखमेव॥५६८॥**

** जन्म–मरण आदियों में दुःख ही दुःख है।**

** विवरण—** जन्म-मरणके अधीन रहनेवाले इस नाशवान देहको अपनास्वरूप समझ बैठनेवाली देहात्मबुद्धि रूपी अज्ञान ही दुःख है। देही जन्ममरण दोनोंसे अतीत है। जन्ममरणातीत देहीको अपना स्वरूप समझ जाना ही दुःखातीत अखंड सुखमयी, चिरशांतिदायिनी, ज्ञानमयी, पावनी स्थिति है। जन्म, मरण, रोग, शोक, ताप, बंधन तथा विपत्तियोंकी भ्रान्तिमें फँसे रहनेमें दुःख ही दुःख भरा है। इनकी भ्रांतिमें फँसे रहनेसे ही मनुष्यको दुःखी बनाया है। वास्तविकता यह है कि मनुष्यका देही न तो जन्मता है न मरता है और न यह अन्य किसी असुविधा या विपत्ति मेंफँसता है। देह ही जन्मता, मरता तथा अन्य कष्ट भोगता है। देहीको तो जन्ममरणादिका धोका ही धोका है। देही मानवको अपना यह अजन्मा,अजर, अमर, सनातन, सकलभूत साधारण रूप पहचानना है। अपना स्वरूप जान लेना ही देहीका ज्ञान है। जन्मने, मरने तथा कष्ट भोगनेवाले देहमें भ्रान्तिभरी देहात्मबुद्धि रखना ही उसका अज्ञानरूपी दुःख है और यही उसका दुःखमें डूबे रहना भी है। देहीके स्वरूपको न समझना ही उसका दुःख बन गया है।

( दुःखसे निस्तारेका उपाय )

**तपसा स्वर्गमाप्नोति॥५६९॥**

 ** तपसे स्वर्गका लाभ होता है।**

** विवरण—**इन्द्रियोंके द्वारा संसारको जानना ज्ञान नहीं है किन्तु सद–सद्विचार–बुद्धिके द्वारा संसारके वास्तविक रूपको पहचान जाना ही 'वास्तविक ज्ञान' है। संसारको इंद्रियोंके द्वारा जानना, चाइना तो अपनेको न जानना है। आत्मविस्मृति ही तो इंद्रियजनित संसार - ज्ञान है। मनुष्यका यह मायिक जगत् क्षणिक आत्मविस्मृतिमात्र है। इस दृष्टिसे संसारको इन्द्रिय भोग्य रूपसे जानना अज्ञान है। अपने स्वरूप देहीको पहचान जाना ही ज्ञान है। ज्ञानीका संपूर्ण जीवन–व्यवहार सुखदुःखातीत स्थिति में रहकर होता है। उसका जीवन-व्यवहार सुखदुःखातीत स्थिति में रहनेके कारण सत्यकी सेवारूपी तपश्चर्या बन जाता है इन्द्रियल्लौल्यया भोगासक्तिमानवके देहीका स्वभाव नहीं है। उसका स्वभाव तो जितेन्द्रियता और अनासक्ति है। यही कारण है कि ज्ञानी समाजमें जितेन्द्रिय लोग पूजते और अजितेन्द्रिय सम्मानहीन होकर जीवनके दिन निष्प्रभताके साथ काटते हैं। देइ इन्द्रियोंका पुतला है। चक्षु, कर्ण, नासिका आदि इन्द्रिय देवकी जीवितावस्था है। जबतक इन्द्रिय काम करती है तब तक ही देव जीवित रहता है। ज्ञानी और अज्ञानी दोनों ही इन्द्रियोंसे काम लेते हैं।

 जितेन्द्रिय ज्ञानी इन्द्रियोंका उपयोग सत्यस्वरूप आत्माके दर्शन तथा देहकी रक्षा के लिये करता है। वह आत्मदर्शनके लिये ही अपने देहकी रक्षा भी करता है। इसीको इन्द्रियोंके ऊपर देहकी प्रभुता भी कहते हैं और इसीको विदेहावस्था भी कहा जाता है। इन्द्रियाधीन या अजितेन्द्रिय मन तो अज्ञानकी स्थिति है। जितेन्द्रिय मन ही मनुष्यका स्वरूप है। इन्द्रिया धीन मन देहात्मबुद्धिमें फँस गया होता है। देहात्मबुद्धिमें फँसा हुआ इन्द्रियाधीन मन आत्मविस्मृतिरूपी अज्ञानकी स्थिति है। स्वतंत्र मन ज्ञान

अज्ञानमेंसे किसी एकके निर्वाचनकी समस्याके उपस्थित हो जानेपर ज्ञानको ही अपने जीवनका मार्गदर्शक बना लेता है। वह सत्यार्थ कर्तव्यपालनको ही अपने जीवनका ध्येय बना लेता है। उसका शरीर सत्यकी सेवामें समर्पित हो चुका होता है। उसका शरीर सत्यकी सेवा में समर्पित होकर जीवनव्यापी तपश्चर्याका साधन बन जाता है। भोगनिवृत्ति ही मनुष्य का तपोमयजीवन है।

 जीवनभर कामक्रोधादि आभ्यंतर रिपुओंका दमन करते रहना ही सच्ची तपस्या हैं \। मनपर इन्द्रियोंकी प्रभुता न होने देकर इन्द्रियोंके ऊपर विवेकी मनकी प्रभुताकी स्थापना ही मनुष्यको जितेन्द्रियता है और यही उसकीइन्द्रियदमननामकी तपस्या भी है। यही वह तपस्या है जिससे मनुष्यको स्वर्ग अर्थात् सच्चा सुख मिलता है।

**ब्राह्मणस्य तपो ज्ञानं, तपः क्षत्रस्य रक्षणम्।  
वैश्यस्य तु तपो वार्ता तपः शूद्रस्य सेवनम् ॥**

 ज्ञान ही ब्राह्मणोंकी तपस्या है। अत्याचार पीडितोंकी रक्षा की क्षत्रियकी तपस्याहै। धर्मानुकूल व्यापारसे अपनी तथा राष्ट्रकी श्री
-वृद्धि दी वैश्यकी तपस्या है \। सबकी तपस्यामेंसबको योग देना ही शूद्रोकीतपस्या है।

**यद्दुस्तर यद्दुराप यदुर्ग यच्च दुष्करम्।  
सर्वेतु तपसा साध्यं तपो हि दुरतिक्रमम् ॥**

 संसारमें जो कुछ दुस्तर, दुराप, दुर्ग और दुष्कर है वह सब तपसे संभव है। तप अनभिभवनीय, अनतिक्रमणीय, अनिषेध्य, अमोध स्थिति है।

**अहिंसा सत्यवचनमानृशंस्यं दमोऽघृणा।  
एतत्तपोविदुर्धीरा न शरीरस्यशोषणम् ॥**

 अहिंसा, सत्य, अनृशंस्य, दम, अघृणा आादि तपस्या के रूप हैं। शरीर-परिशोषण तपस्या नहीं है। गीतामें तपके तीन भेद—

**देवद्विजगुरुप्राज्ञपूजनंशौचमार्जवम्।  
ब्रह्मचर्यमहिंसा च शारीरं तप उच्यते ॥**

**अनुद्वेगकरं वाक्यं सत्यं प्रियहितं च यत्।  
स्वाध्यायाभ्यसनं चैव वाङ्मयं तप उच्यते ॥**

**मनःप्रसादः सौम्यत्वं मौनमात्मविनिग्रहः।  
भावसंशुद्धिरित्येतत्तपो मानसमुच्यते ॥**

 देव, द्विज, गुरु तथा बुद्धिमानोंका पूजन, शौच, ऋजुता, ब्रह्मचर्य तथाअहिंसा शारीरिक तपहै। अनुद्वेगकरीसत्यप्रिय, दितकारी वाणी तथा स्वाध्याय करानेवाले सदग्रन्थोंकाअभ्यास वाणीका तपहै। मनका नैर्मल्य,सौम्यत्व,मौन, आत्मविनिग्रह, भावशुद्धि यह मानसतप कहाता है।

** **  पाठान्तर—** तपसा स्वर्गमवाप्नोति।**

(तपोवृद्धिका साधन)

**क्षमायुक्तस्य तपो विवर्धते॥५७०॥ **

**  क्षमाशीलकी तपोवृद्धि होती है।**

** विवरण—** क्षमाके अर्थके विषयमें संसारको पर्याप्त भ्रम है। अपराधीको दण्ड नदेना ही प्रायः क्षमाका अर्थ बन बैठा है। यह अर्थ समाजव्यवस्थाका प्रबल शत्रु है। इसलिये क्षमा शब्दका यह अर्थ किसी भी प्रकार संभव नहीं है। वास्तवमेंयह शब्द ऐसे प्रसंगके लिये बना ही नहींहै। यदि क्षमा शब्दका अपराधीको दण्ड न देना रूपी प्रचलित अर्थ मान लिया जाय तो क्षमाशील बननेके नामपर अपराधियोंको दण्ड देनेके लिये बनाये हुए न्यायालय बन्द कर देने पड़े \। आइये इस दृष्टि से क्षमा शब्दका अर्थ ढुँढे— हमें क्षमा शब्दका ऐसा अर्थ ढूँढना पड़ेगा कि इस समाजमें सुव्यवस्था रखनेके लिये अपराधीको अदण्डित भी न रहने दें और क्षमा-शील भी बने रह सकें। शत्रुके प्रति क्रोधको कभी न भूलना तथा उसे उसके अपराधका बदला भी दूकर छोडना धर्मरक्षक धार्मिक लोगोंका

अत्याज्य कर्तव्य है। अब हमें धार्मिकोंकी इस कर्तव्यनिष्ठार्मेसे क्षमाका संभव अर्थ ढूंढना है।

 बात यह है मनुष्य, शत्रु या अपराधीके आक्रमणका उचित प्रतिकार तब ही कर सकता है जब वह उस आक्रमणको देखकर उत्तेजित न हो गया हो। यह तो मानना ही पड़ेगा कि मनुष्य स्थिर और शान्त बुद्धि रहकर शत्रुके आक्रमणका जितना अच्छा प्रतिकार कर सकता है उतना अशान्त होकर नहीं कर सकता।उत्तेजना या भडकाहटके अवसरपर शत्रु विजयरूपी लक्ष्यकी सेवामें शान्त हृदयसे लगे रहना ही क्षमा शब्दका माननीय अर्थ हो सकता है। इस दृष्टिसे अपराधीको दण्ड देने योग्य बने रहना, निरपराधको अदण्डित रखना अर्थात् उत्तेजनाधीन होकर निरपराधपर हाथ न छोड बैठना ही क्षमा है। उत्तेजनाजन्य भ्रान्तिसे अपराधी तक दण्ड न पहुँचा सकना अक्षमा है। अक्षमा प्रतिकार मूढताका ही नामान्तर है। यदि अपराधीको दण्ड देनेमें प्रमाद हो जाता है तो वह समाजके शत्रुओंको प्रबल बनाना हो जाता है।

 मनुष्यके वास्तविक शत्रु उसड़ीके भीतर रहनेवाले कामक्रोधादि रिपु हैं। कामक्रोधादि रिपुओंके वशमें आकर जिसके साथ जो कोई व्यवहार किया जाता है वह वास्तवमें अक्षमा, उत्तेजना, प्रमाद या मूढता ही होता है। अक्षमाका परिणाम यही होता है कि बाह्य शत्रु अदण्डित रहकर सब समय शत्रुताचरण करनेके लिये स्वतंत्र हो जाते हैं।

 समाजके शत्रु तब उत्पन्न होते, पलते, प्रोत्साहित होते और वृद्धि पाते हैं जब समाज उन्हें दण्ड देनेमें प्रमाद करता है। समाजमें सच्ची क्षमाशीलता न रहनेसे निरपराध तो दण्ड पाने लगते और अपराधी अदण्डित रहने लगते हैं। अपराधियोंके अदण्डित रहजानेसे समाजके शत्रु बढ जाते हैं।

 मनुष्य के आभ्यन्तरिक क्रोधलोभादि शत्रु मनुष्य के मनमें समाजद्रोह करनेकी भावना उत्पन्न कर देते हैं। समाजद्रोही मनुष्य अपने स्वार्थको समाजके सार्वजनिक कल्याणका घातक बना लेता है। इसका परिणाम यह

होता है कि स्वार्थियोंके समाजमें कानूनकी पकड़में न आनेवाले समाजको लूटनेवाले समाजद्रोही लोग तो अदण्डित रहकर फूलते फलते हैं और समाजके शान्तिप्रिय लोगोंपर अत्याचारके मेघ बरसने लगते हैं।

 अपने व्यक्तिगत कल्याणको समाजके सार्वजनिक कल्याणमें विलीन कर डालनेवाली मानवीय न्याय बुद्धि ही क्षमाशीलताका मर्म है। क्षमासे समाजमें शान्ति सुरक्षित रहनी चाहिये, न कि वह नष्ट हो जानी चाहिये। शान्तिरक्षामें भ्रान्ति क्षमाका दुरुपयोग है। क्षमा शान्तिरक्षाका निषेध या विरोध करनेवाली नहीं होनी चाहिये। क्षमा शब्दका मर्म समझने के लिये जानना चाहिये कि दूसरेको क्षमा करना यथार्थं क्षमा नहीं है। अपने दोषोंका मानमर्दन ही क्षमा है। कामक्रोधादिआभ्यंतरिक दोष, मनुष्यकेसच्चे सुखके मार्गमें विघ्न डालनेवाले अर्थात् उसके मनपर आक्रमण करनेवाले सच्चे शत्रु हैं। वे मनुष्यके कर्तव्यका मार्ग भी बिगाड़ते हैं तथा सुखके मार्गको भी नष्ट कर डालते हैं। इन शत्रुओंपर विजय दिलानेवाली जितेन्द्रियता ही क्षमा है और यही एकमात्र वह सफल तपस्या है जिसे मनुष्यको अपने जीवनमें अपनाना है। जितेन्द्रिय तपस्वी नित्य सुखका अधिकारी बन जाता है।

( तपस्या सर्वकार्य साधक )

**तस्मात् सर्वेषां कार्यसिद्धिर्भवति॥५७१॥**

**   उस (तप) से सबके काम सिद्ध होते हैं।**

** विवरण—**जितेन्द्रिय मनुष्य अपने व्यक्तिगत स्वार्थको समाजके कल्याणमें विलीन कर डालता है। वह अपने स्वार्थको समाज–कल्याणमें विलीन करके जो कुछ करता है सबका सब सत्यकी सेवा होता है। वह सबका सब समाज कल्याणरूपी तपस्या ही होता है।

 जितेन्द्रियता राज्यश्रीको सुरक्षित रखने तथा उसकी आायुको बढानेवाली तपस्या है। ग्रन्थके प्रारंभमें ही ‘राज्यस्य मूलमिन्द्रियजयः’

इन्द्रिय विजयको राज्यका मूल कहा जा चुका है। राजाओंके समस्त शुभ कर्म जितेन्द्रियता रूपी तपस्या सिद्ध होते हैं। जितेन्द्रिय ज्ञानी राजा फलाकांक्षासे रहित होकर कर्तव्यबुद्धिसे राजकाजकरता है इसीलिये उसे भौतिक सफलता मिले या किसी कारणसे न मिल पाये वह सदा ही सफलताका संतोष पाता रहता है। जितेन्द्रिय तपस्वी राजा असफल होना जानता ही नहीं। वह अपनी जितेन्द्रियताको ही संसारका सर्वश्रेष्ठ तप और तपस्याको ही संसारका सर्वश्रेष्ठ फल मानता है। वह बाह्य संसारी फलोंका दास नहीं बनता। इसी कारण सफलता उसकी चेली बनकर उसके सामने किंकरके समान हाथ बांधकर खड़ी रहती है। सफलतामें उसके पाससे टलनेकी शक्ति नहीं रहती।

 मनुष्य यह जाने कि कर्तव्यपालनका सन्तोष ही कर्तव्य पालनका फल। परन्तु यह एक ऐसी सचाई है जिसे विषय– लोलुप अजितेन्द्रिय पामर प्राणी लाख बतानेपर भी नहीं जान सकता।इस सत्यको तो जितेन्द्रिय मनुष्य ही जान सकता है। इस संसार में जितेन्द्रियतासे ऊँचा और कुछ भी नहीं है। जितेन्द्रियता ही मनुष्यमात्रका अधिकार तथा मनुष्यमात्रके जीवनका लक्ष्य है। संसारकी सर्वश्रेष्ठ साधनाकी जो अन्तिम स्थिति है वही तो जितेन्द्रियता है। जितेन्द्रियता ही मानवजीवनका अन्तिम साध्य है। जिनेन्द्रियता स्वयं ही फल है। वह किसी फलका साधन नहीं है। जैसे फलका कोई फल नहीं होता इसी प्रकार जितेन्द्रियताका इससे भिन्न और कोई फल नहीं है। वह स्वयं ही अपना फल है।

**इति चाणक्यसूत्राणि।**

**चाणक्य सूत्र समाप्त।**  
**——————**

**ॐ**

**परिशिष्ट**

**प्रसंगोचितआलोचना**

**चाणक्य सूत्रका ऐतिहासिक आधार तथा चाणक्यकी प्रतिभाको विकसित करनेवाली भारतीय तथा वैदेशिक परिस्थिति—**

 जब ईसासे पूर्व चौथी शताब्दिमें पहले तो यूनानके राजा सिकन्दरने तथा उसके पश्चात् सेल्यूकसने भारतके उस समयके देशद्रोहियोंकी सहायतासेभारतपर आक्रमण किया था तब पश्चिमोत्तर भारत के कुछ देशप्रेमी वीरोंने न केवल इन दोनों आक्रामकोंबुरी तरह पीट कर भगाया था और देशद्रोहियोंको मिटाया था। प्रत्युत अगणित खंडोंमें बंटकर अपने अपने राज्योंको अपनी अपनी भोगेच्छामूलक संगठित लूटका क्षेत्र बनाकर रखनेवाले तथा परस्पर कलह करनेमें लगे हुए भारतीय गणराज्योंको आजसेदुगने विस्तृत ही नहीं किन्तु सुसंगठित साम्राज्यका रूप देकर उसे संसार भरकी दृष्टिमें एक ऐसा अजेय राष्ट्र बना डाला था कि भविष्यमें शताब्दियों तक भारतपर वैदेशिक आक्रमणकी संभावनायें जाती रही थी। उस समय भारतीय स्वाभिमानकी रक्षा करनेवाले साम्राज्यकी आधारशिला पश्चिमोत्तर भारतीय आर्योंके हीहार्थों रक्खी गई थी।पश्चिमोत्तरभारतके देशप्रेमी वीरोनेसंसारके लोगोंपर भारतकी वीरताकीऐसी छाप लगा दी थी कि फिर किसी भी विदेशीको बहुत दिनोतकभारतकी ओर लालचभरी दृष्टिसे देखलेका साहल नहीं हुआ था।

 सिकन्दरका भारतपर आक्रमण देवकी अचिन्त्य इच्छासे भारतमें जिस आर्य साम्राज्यका जन्मदाता बन गया था जो साम्राज्य तीसरी पीढ़ीमें बौद्ध साम्राज्य के रूपमें परिणत होकर कुछ दिन पश्चात् छिन्न भिन्न हो गया था उस विशाल साम्राज्यके सुयोग्य सम्राट् तो चन्द्रगुप्त मौर्यके तथा उस साम्राज्य तथा सम्राट दोनोंके निर्माता स्वनामधन्य महामति महर्षि चाणक्य थे जो दोनों ही पश्चिमोत्तर भारतके निवासी थे। चाणक्य चन्द्रगुप्त दोनों पश्चिमोत्तर भारतके निवासी होनेसे देशपर विदेशी आक्रमणकी हानियां प्रत्यक्ष देखी और अनुभव की। अपनी देशसेवा के इन दोनोंने इस अनुभवके आधारपर आपसमें यह मन्तव्य स्थिर किया कि एक राष्ट्रकेरूपमें सुसंगठित भारत ही सफलतासे विदेशी आक्रमण रोक सकता है। विदेशी आक्रमणका पंजाबके गणराज्योंपर
प्रतिकारात्मक मनोवैज्ञानिक प्रभाव पड़ा वही प्रभाव आगे चलकर चन्द्रगुप्तके संयुक्त भारतीय सिंहासनका सम्राट् बननेका आधार बना। पंजाबकी ब्राह्मण जातियोंमें जो यवनोंके विरुद्ध विद्रोह हुआ उसका पूरक नेता चाणक्य ही था। चाणक्य चन्द्रगुप्त दोनों की ब्राह्मण क्षात्र शक्तियोंने अभिन्नहृदयसे मिलकर केवल चौबीस वर्षर्मे अपना अखण्ड भारतीय साम्राज्यका स्वप्न पूरा करके छोड़ा।

  ऋषि चाणक्य सम्राट् चन्द्रगुप्तके तक्षशिला विश्वविद्यालयसे गुरु थे। उस समयकी वैदेशिक विपत्तिने इन दोनों संवेदनशील देशप्रेमी वीरोंके मनोंमें राष्ट्ररक्षाका प्रश्न उत्पन्न किया था और इन्हें उस आक्रमणका प्रति रोध करनेके लिये प्रस्तुत कर दिया था \। आर्य चाणक्य समय समय पर साम्राज्य निर्माणरत चन्द्रगुप्तको आदर्श राज-चरित्र निर्माणके जो जो पाठ सिखाया करते थे उन्हें उन्होंने उसके तथा भारतके भावी राजाओंके स्वाध्यायके लिये कौटल्य ( कौटिल्य नहीं ) अर्थशास्त्रके नामसे छः सहस्र लोक परिमाण ग्रन्थमें लिपिबद्ध किया था। यह बात उन्होंने अपने ही श्री मुखसे अर्थशास्त्र के अन्तमें कही है**—**

**सर्वशास्त्राण्यनुक्रम्य प्रयोगमुपलभ्य च।  
कौटल्येन नरेन्द्रार्थे शासनस्य विधिः कृतः ॥**( कौटलीय अर्थशास्त्र २/१०/२८ )

** **कौटल्यने बार्हस्पत्य आदि समस्त अर्थशास्त्रोंको जानकर उनके व्यावहारिक प्रयोगको अपने तात्कालिक राजनैतिक व्यवहारोंमें प्रत्यक्ष प्रयोगके द्वारा सुनिश्चित सत्यके रूपमें पाकर चन्द्रगुप्त राजाके लिये शासन विधिका उपदेश किया। अर्थात् कौटल्यने इस अपने शास्त्रमें अपने राजनैतिक विचारों की पूर्णता और सौष्ठवको पराकाष्ठा तक पहुँचा दिया है। इस अनु द्यमान तथा व्याख्यायमान ग्रन्थमें अनुदित तथा व्याख्यात ५७१ चाणक्य सूत्र प्रायः उसी कौटलीय अर्थशास्त्रके निचोड हैं। ग्रन्थकारने इन सूत्रोंमें धर्म और राजनीतिको अलग समझनेवाले आजके पाठकोंके सम्मुख राजनीतिको धर्मसे अलग न होने देनेवाला अपना दृष्टिकोण रक्खा है और राष्ट्रकल्याणकी दृष्टिसे धर्म तथा राजनीति संबन्धी विचारोंके परिमार्जनका सफल प्रयास किया है।

 मनुष्यसमाजको आदर्श समाज-रचना तथा आदर्श चरित्र निर्माणके पाठ देकर उसे सच्चो सुखशान्तिका मार्ग दिखाना ही ब्राह्मण चाणक्यके आर्य जीवनका एकमात्र उद्देश्य था। आार्य चाणक्यको अध्यात्मसे अनुप्राणित भारतीय राजनीति तथा आर्षप्रतिभाका समन्वित तथा पूर्ण विकसित रूप कहना अत्युक्त नहीं है। उनके संबन्धमें यह भी अतिशयोक्ति नहीं है कि इस प्रकारकी व्यावहारिक बुद्धि रखनेवाले उलझन भरे राजनैतिक व्यवहारोंमें भी धर्मको सुरक्षित रखनेवाले राज्यसंस्थाको लूटका ठेका मात्र न रहने देनेवाले प्रत्युत उसे तपोवनका जगत् पावन रूप देनेवाले प्रतिकूल परिस्थितियोंसे संग्राम करके उन सबपर अपने बुद्धिबलसे विजय पा लेनेवाले चाणक्य जैसे व्यक्ति संसार भरके इतिहासमें देखनेको नहीं मिलते।

 आर्य चाणक्यने ढाई सहस्र वर्ष पूर्व अपने जिन विभ्राट कर्मोंसे भारतीय इतिहासको सुशोभित किया है और भारतमें अपने जैसे लोकोत्तर कर्मकी पुनः पुनः आवृत्ति होते रहनेका शाश्वत साधन प्रस्तुत कर देनेवाली अपनी राजनैतिक प्रतिभाको कोटलीय अर्थशास्त्र तथा चाणक्य सूत्रोंका रूप

देकर केवल भारतकी भावी पीढियोंको ही नहीं संसारभरको कितना अनु. गृहीत किया है यह जो देखना चाहें वे इस भाष्यमें विस्तारसे दिखाये उनके मनोभावोंसे भली प्रकार जान सकते हैं। ग्रन्थकारकी लेखनीमें जो ओज, तेज, दृढता, साहस, आत्मविश्वास तथा राष्ट्रसुधारकी गहरीलगन है उसे देखनेसे पता चलता है कि उनके पास व्यक्तिगत जीवन नामकी कोई स्थिति नहीं थी। उनका जीवन समाजसुधारके लिये सर्वात्मना समर्पित हो चुका था। असाधारण प्रतिभाशाली अभ्रान्त मनोवैज्ञानिक अक्लान्त कर्मवीर तेजस्वी, तपस्वी, सूक्ष्मदर्शी, ज्ञानावतार चाणक्य पण्डितका नाम भारतके घर-घरमें सुपरिचित है। यही कारण है कि जैसे भारतमें कुशल वैद्यको धन्वन्तरि कहा जाता है इसी प्रकार व्यवहारमें अतिकुशल व्यक्तिको चाणक्य उपनामसे विभूषित किया जाता है। भारत ही नहीं पाश्चात्य देशोंके ज्ञानपिपासु विद्वानोंने भी चाणक्य–प्रचारित ज्ञान–सागरमैसे रत्न–भंडार लेकर अपने देशोंके राजनैतिक साहित्यको समृद्ध किया है और इस भारतीय प्रतिभाके प्रति कृतज्ञताके साथ श्रद्धांजलि अर्पण करनेमें कृपणता नहीं की है।

 आदर्श समाजरचना तथा आदर्श चरित्रनिर्माण दोनों एक दूसरेपर निर्भर करते हैं। इनपर एक साथ समान भावसे ध्यान देना अत्यावश्यक है। आदर्श समाज होनेपर ही राष्ट्रमें आदर्श चरित्र बनता है और आदर्श चरित्र होनेपर ही आदर्श समाजकी बचना होती है। आदर्श समाज ही आदर्श राजशक्ति पैदा कर सकता है। जिस देशमें आदर्श समाज नहीं होता वहां आदर्श राजशक्ति पैदा हो ही नहीं सकती। आदर्श राजशक्तिके बिना समाज आदर्श समाज बना नहीं रह सकता।  
 अवैध भोगोंसे बचे रहना ही मानव-जीवनकी विशेषता है और यही मानव–जीवनका आदर्श भी है। आदर्श राजा ही आदर्श समाजका सेवक तथा संरक्षक हो सकता है। आदर्श समाज तथा आदर्श राजा दोनों अनिवार्य रूपमें एक दूसरेके पूरक अनन्य प्रेमी तथा श्रद्धालु होते हैं। कोई भी पतित राजा आदर्श समाजपर शासन नहीं कर सकता। जहां पतित

राजा शासन कर रहा है जान हो कि वहांका समाज निश्चित रूपसे आदर्श हीन है और पतित है। आदर्श राजा अपनी पूरी शक्ति लगाकर समाजमें अपवित्रताको उत्पन्न होने, घुसने तथा फूलने फलनेसे रोके रहता है।

 आार्य चाणक्य भारतका आदर्श नागरिक तथा भारत माताका अत्यन्त यशस्वी सूपूत था। आर्य चाणक्य उन विशेष" आदर्श सेवक पुरुषोंमेंसे था जो अपने टूटे–फूटे जैसे तैसे रद्दी राष्ट्रकी सेवाके नामसे दिन न काटकर राष्ट्रको यथार्थमें जैसा होना चाहिये वैसा बनानेके लिये अनर्थक परिश्रम करके गये हैं। आदर्श पुरुष आदर्श राष्ट्रकी दिव्य मूर्तिकी कल्पना करके सारे राष्ट्रको उसीके अनुसार ढालनेमें लग जाया करते हैं। वे देशको इतनी मुख्यता नहीं देते जितनी अपने आदर्शको देते हैं, वे अपने आदर्शको मुख्यता देकर सारे राष्ट्रको उसकी इच्छा अनिच्छासे निरपेक्ष रहकर अपने आदर्श के पीछे घसीटते ले जाते हैं। उनका आदर्श राष्ट्र संसारमें कभी मूर्तरूप धारण कर सके या न कर सके वे तो अपनी संपूर्ण शक्ति उसीकी सेवामेंलगाते रहते हैं। उनकी कल्पनाका आदर्श राष्ट्र उनकी संपूर्ण सेवाशक्तिको अपनी ओर आकृष्ट किये रहता और उन्हें सेवाका सन्तोष देता रहकर तृप्त रखता है। भारत माताके सूपूत चाणक्यके सम्मुख भारतके कलहायमान भोगमग्नसमाज तथा राजा दोनोंको अपने आदर्शपर आरूढ कर देनेका गंभीर कर्तव्य उपस्थित हुआ जो पूर्णतया सफल हुआ था। उन दिनों भारतमाताके उस एक ही सूप्तके अक्लान्त परिश्रमसे भारत पराभूत होनेसे बच गया था।

**एकेनापि सुपुत्रेण सिंही स्वपिति निर्भयम्।  
सहैव दशभिः पुत्रैर्भारं सहति गर्दभी॥**

 सिंहनी अपने अकेले पुत्रके बल और पुरुषार्थसे जंगलमें निर्भय रहती है जब कि गधीको अपने दसोपुत्रोके साथ बोझ ढोना पड़ता है।

 भारतको उस समयकी निर्बल राजनैतिक परिस्थतिने चाणक्य जैसे विचारशीलकी ब्राह्मी प्रतिभाको तथा उसके शिष्य चन्द्रगुप्त जैसे वीरकी

क्षात्र प्रतिभाको राजनैतिक तथा सामाजिक दोनों कर्मक्षेत्रोंमें उतरनेके लिये विवश कर डाला था। उस समयकी देशकी आभ्यन्तर बाह्य दोनों परिस्थितियोंने चाणक्य जैसे विचारशीलकी सर्वतोमुखी प्रतिभाको देशके संकटमें काम आने तथा देशमें स्वार्थ के स्थानपर मनुष्यताके नामपर काम करनेवाली शक्तियोंको झकझोर कर, जगा जगाकर व्यावहारिक क्षेत्रमें खड़ा करनेका ऐसा इतना तीव्र निमंत्रण दिया था जिसे चाणक्य जैसा संवेदन शील व्यक्ति अस्वीकार नहीं कर सका। देशकी उस समयकी जिस परि स्थितिने चाणक्यकी नीतिको व्यवहार भूमिमें आनेका अवसर दिया था उसका पूरा चित्रण करनेके लिये पश्चिमके प्रसिद्ध आततायी सिकन्दरके चरित्रकी आलोचना करना प्रासंगिक तथा अत्यावश्यक है।

 पाश्चात्य ऐतिहासिकोमें से कुछ तो सिकन्दरको महान् विश्वविजेता तथा कुछ उसे विश्वविख्यात आततायीके नामसे स्मरण करते हैं। लगभग सवा दो सहस्र वर्ष पूर्व यूनानमें सिकन्दरका अभ्युदय हुआ था। वह रणोन्मत्त था। उसे केवल बीस वर्षकी अवस्था में अपने आततायी पिताका केवल राजसिंहासन ही नहीं मिल गया था किन्तु उसे साथ ही अपने पिताकी परराज्य–लोलुप मनोवृत्ति उत्तराधिकारके रूप में मिली थी। उस समय यूनानमें सामरिक एकतन्त्र शासन ( मिलिटरी मोनकों ) का प्रादुर्भाव हो चुका था। सैन्यबलसे बलवान् होकर जनतापर मनमाना अत्याचार करना, लोगोंको डरा-धमकाकर उनपर प्रभुत्व जमाये रखना तथा सैनिकों को लूटकेमालका लोभ देकर राज्य विस्तार करना पश्चिमके अत्याचारी राजाओंकी राजनीति बन गई थी।

 सिकन्दरका पिता फिलिप इसी पशुशक्तिके बलसे यूनानका अधिपति बना था। उसे देशके साथ विश्वासघात करनेके कारण एक गुप्त हत्यारेके हाथों देशद्रोहीकी मौत मर जाना पड़ा था। उस समय यूनानमें सशस्त्र राजकीय अत्याचारोंका बोलबाला हो रहा था। उस समयकी यूनानी राज्यव्यवस्था लूटका ठेका ( दूजारा ) मात्र रह गई थी। उस समय यूनानी

राजनैतिकोंने इस सशस्त्र राजकीय अत्याचारके विरोधमें जनताको जगाने तथा उससे स्वतंत्रताकी रक्षा करानेके पर्याप्त प्रयत्न किये थे। उस समयके इतिहास प्रसिद्ध वाग्मी डीमस्थ निसने स्पष्ट शब्दोंमें यूनानी जनताको यह सावधान वाणी सुनाई थी कि 'फिलिप सम्पूर्ण यूनानका शत्रु है। इसे राज्याधिकार मिल गया है। यदि इसे अपने उद्देश्यमें सफलता मिल गई तो यह यूनानको दास बनाकर छोडेगा। यदि यूनान अपनी स्वतंत्रताकी रक्षा करना चाहे तो वह अपने पारस्परिक कलहको तो छोड दे और अपने स्वतंत्रता नामवाले जन्मसिद्ध अधिकारकी रक्षा के लिये संयुक्त व्यूह ( मोरचा ) बनाकर अत्याचारी राजके विरुद्ध संग्राम घोषणा करे।’ परन्तु यूनानके हितैषीकी यह सावधान वाणी यूनानने नहीं सुनी और फिलिपकी हत्याके पश्चात् उसका उत्तराधिकारी सिकन्दर सैन्य सामन्तोंकी शक्तिमें अपने पिता फिलिपसे भी बढ़ गया। उसने सैन्य सामन्तोंकी शक्तिसे शक्तिमान होकर सारे यूनानको दास बना लिया और दिग्विजयके लिये निकल पड़ा।

 ग्रीक ऐतिहासिकोंने स्पष्ट शब्दोंमें कहा है कि हमारे जिस यूनानने प्रसिद्ध दार्शनिक विचारशील समाज-सेवक तथा प्रजावत्सल राजा उत्पन्न किये हैं उसीके निवासी हम लोगोंके लिये अपने यूनानको सिकन्दरके जन्म- दाताके नामसे कलंकित होते देखना और इसके दुष्ट राजका कुछ न बिगाड सकना बड़े ही परितापका विषय है और किसी भी रूप में वान्लनीय नहीं है। सिकन्दर भूमण्डलके विख्यात आततायियों में गिना जाता है। प्रभुताप्रिय रणोन्मत सिकन्दरका जीवन नृशंस हत्याओं परतन्त्रताके विरुद्ध उठ खडे होनेवाले स्वतंत्रताप्रिय विजित व्यक्तियोंके अंगच्छेद आदि अमानुषिक अत्याचारों, विश्वासी मित्रों, राजनैतिक नेताओं तथा न्यायप्रिय नागरिकोंका अस्तित्व मिटा डालनेके लिये सब प्रकारके पाशविक उपायोंके अवलम्बनोंसे परिपूर्ण था। भू–माताको निर्दोष लोगोंके रक्तोंसे रँगना तथा उसे अत्याचारियोंकेआँसुओंसे सींचना उसकी मनोरंजक क्रीडा थी। वह अपनेको

ईश्वरका अवतार कहने लग गया था। उसे योरोपका हिरणाकुश कहना चाहिये। वह अपना विरोध करनेवालोंकी हत्या कर देता था और अपने अवतारपनेको निष्कंटक करनेकी नीतिसे काम लेता था। जो उसकेअवतारपनेका समर्थन नहीं करता था वही उसका वध्य बन जाता था। उसकी इन आततायी प्रवृत्तियोंके कारण संसार उससे ठनके लगा था।

 संसारके संत्रासक सिकन्दरको भारतसे निकाल कर भारतको उसके दुष्ट मारसे मुक्ति दिलानेमें जिन भारतीय देशभक्तोंकी प्रतिभा तथा रणकौशलने पूरा सहयोग दिया था \। आर्य चाणक्य भारतके उन सब देशसेवकोंके सुयोग्य नेता थे \।
कामन्दकीय नीतिशास्त्र में चाणक्यके व्यक्तित्वके संबन्ध में निम्न प्रामाणिक विवरण विद्यमान है— इससे चाणक्य संबन्धी बहुतसी निराधार किंवदन्तियोंका अपने आप संशोधन हो जाता है।

**वंशे विशालवंश्यानां ऋषीणामिव भूयसां।  
अप्रतिग्राहकाणां यो बभूव भूवि विश्रुतः॥२॥**

**जातवेदा इवार्चिष्मान् वेदान् वेदविदां वरः।  
योऽधीतवान् सुचतुरः चतुरोऽप्येक वेदवत्॥३॥**

**यस्याभिचारवज्रेण वज्रज्वलनतेजसः।  
पपातामूलतः श्रीमान् सुपर्वा नन्दपर्वतः॥४॥**

**एकाकी मन्त्रशक्त्या यः शक्त्या शक्तिधरोपमः।  
आजहार नृचन्द्राय चन्द्रगुप्ताय मेदिनीम्॥५॥**

**नीतिशास्त्रामृतं धीमान् अर्थशास्त्रमहोदधेः।  
समुहघ्रेनमस्तस्मै विष्णुगुप्ताय वेधसे॥६॥**

 "मैं वेधाअर्थात् समाज निर्माता जगद्वरेण्य उस विष्णुगुप्तको प्रणाम करता हूं जो उस प्रतिष्ठित ब्राह्मण परिवारमें उत्पन्न हुआ था जिसके सदस्य ऋषितुल्य थे, दान दक्षिणा नहीं लेते थे और समाजमें सम्मानका सर्वोच्च लस्थान पाये हुए थे। विष्णुगुप्त होमाग्निके समान ज्योतिर्मय वेदान्तके आदर्शको अपनानेवालोंमें अग्रगण्य और प्रतिभासे चारों वेदोंपर एक जैसा

अधिकार पाये हुएथे। उन्होंने अपनी अलौकिक शक्तिके दीप्त वज्रसे पर्वततुल्य विशाल नन्दवंशको मिटा डाला था, उस अकेलेने अपनी बुद्धि, प्रतिभा तथा देव सेनापतियों जैसो वीरतासे चन्द्रगुप्तको लोकप्रिय राजा तथा पृथिवी पति बना दिया था \। जिसने अर्थशास्त्र रूपी समुद्रका मन्थन करके लोगोंकोराष्ट्रनिर्माणकी कलासे परिचित करानेके लिये राजनीति नामक अमृतका उद्धार किया था। " चाणक्य संबन्धी इस स्तुति वाक्यमें जिस नन्दवंशके ध्वंसका उल्लेख है, सिकन्दरके भारत–आक्रमणका उस नन्दवंशके साथ विशेष संबन्ध है।

 सिकन्दरको आसुरी–समर–यात्राका उद्देश्य ईरानके मार्गसे भारतपर आक्रमण करना और भारतका सम्राट् बनकर विश्वसम्राट् बनना था। दैवकी अचिन्त्य इच्छासे उस समय समस्त भारतके भाग्यका प्रतिनिधित्व करनेकीभावना निष्किञ्चन परन्तु बुद्धिके धनी विप्र चाणक्यके मनमें जाग उठी। विप्र चाणक्यकी अनागतविधात्री बुद्धिने अश्वक नामक क्षत्रिय जातिके अधिपति चन्द्रगुप्तको जो चाणक्यका आज्ञाकारी ही आत्मसमर्पणी राजनैतिक अन्तेवासी बन चुका था। सिकन्दरकी भारताभिमुख गतिको भारतमें घुसने से भी पहले रोक देने के लिये ईरानकी सहायताके नामसे ईरान भेज दिया था। ईरान निर्बल तथा हतोत्साह और वहां मनुष्यत्व तथा स्वाभिमानके नामपर करनेवाली शक्तियोंका सर्वथा अभाव था। वह सिकन्दरके डण्डेके सामने सिर झुकानेको प्रस्तुत बैठा था। चन्द्रगुप्तने अपनी परम साहसी अश्वक सेनाओंके द्वारा सिकन्दरके मार्ग में पग–पगपर विघ्न उपस्थित किये परन्तु उसे रोका नहीं जा सका। उस समय अवसरवादी चाणक्यने, सिकन्दरको विश्वासमें लाकर उसके सहायकों तथा उसकेसेनाओंमें विद्रोह पैदा करके उसे पछाडने की दृष्टिसे चन्द्रगुप्तसे सिकन्दरके प्रति कपट आत्मसमर्पण करा दिया।

 सिकन्दरकी यही नीति थी कि स्थानिक विरोधी राजाओंके आत्मसमर्पण कर देनेपर वह उन्हींको वहांका आधिपत्य सौंपकर उन्हें अपना लेता

था। यही उसका वैदेशिकोंसे सहायता पाने और सामरिक मार्गको सुरक्षित रखनेका एकमात्र उपाय था। उसने चन्द्रगुप्तके आत्मसमर्पणको अपनी नीतिकी सफलता मानकर विश्वास करके भारतके प्रवेशमार्ग पर बने हुए महत्वपूर्ण आरनस नामक दुर्गका अधिपति बना दिया। चन्द्रगुप्त पूर्वनिश्चित कार्यक्रमके अनुसार इस महत्वपूर्ण स्थानको पाकर अपने सिकन्दर विरोधी उद्देश्यकी पूर्तिमें लग गया। इस मध्य में पश्चिमोत्तर प्रान्त सिकंदरके अत्याचारोंसेपूर्ण रूपमें क्षुब्ध हो चुका था और वह किसी सुयोग्य नेताके नेतृत्वमें सिकन्दरका अदम्य विरोध करनेके लिये उतावला हो रहा था। जब पश्चिमोत्तर भारतीय प्रदेशके आदि क्षत्रिय तथा ब्राह्मण लोग मिलकर सिकन्दरके पाशविक अत्याचारोंके प्रतिशोधके लिये उठ खड़े हुए। तब परिस्थितिने चन्द्रगुप्तको सिन्दरके कि विद्रोहिहोंकानेतृत्व करनेके लिये विवश कर डाला। जब सिकन्दरको चन्द्रगुप्तकी इस राजनैतिक गतिविधिका पता चला तब उसने उसका वध करनेकी आज्ञा दी। इस समाचारको पाकर चन्द्रगुप्त खुलमखुला विद्रोहियोंका सहायक और नेता बन बैठा।

 देशद्रोही तक्षशीला-नरेश अम्भीक अपने पड़ौसी शक्तिशाली शत्रु पंचनन्द नरेश पुरुराज ( पर्वतक ) को विनष्ट करनेके लिये सिकन्दरसे जा मिला। इन दोनोंने मिलकर आसापासके प्रदेश जीतने प्रारंभ कर डाले। सिकन्दर पश्चिमोत्तर भारतकी छोटी–छोटो सफलताओंसे बहककर अपनेसाम्राज्य विस्तारके कार्यक्रमके अन्तर्गत पर्वतेश्वर पुरुराजको विजय करनेका कार्यक्रम बना बैठा और उसे अभिसार नरेश आदि दूसरे राजाओसे संगठित होकर बलशाली बननेका अवसर न पाने देनेके लिये शीघ्रतासे झेलम के तटपर उसके सम्मुख अ डटा। इन दोनोंकी शीघ्रतासे पर्वतेश्वर अकेला रह गया। परन्तु वह अकेला रद्द जानेपर भी शक्तिशाली राजा था। उसकी सेना सुव्यवस्थित थी। सिकन्दर आक्रमण तो कर बैठा परन्तु इस युद्ध के प्रारंभिक दिनोंसे ही उसे लेनेके देने पडनेकी समस्या उपस्थित दीखने लगी। यहांतक कि प्रथम तो उसे झेलम पार करना ही अत्यन्त कष्टसाध्य

हो गया। फिर उसे पर्वतेश्वरकी हाथियोंकी उन सेनाओंसे लोहा लेना पड़ा जिनका सिकन्दरकी सेनाओंको कोई अनुभव ही नहीं था और उसे जिनकी अजेयवाकी कल्पना भी नहीं थी।

 पुरुराजकेउद्भट योद्धा हाथियोंकीसेनाने सिकन्दरकी सेनामेंविध्वंस मचा डाला। उसके रणबाँकुरे हाथी रणक्षेत्रमें सूंडोंसे शत्रुसैनिकोंको पकड पकडकर अपने सशस्त्र महावतोंसे उनका सिर कटवा कर उन्हें कमल वनकी भाँति पैरोंसे कुचल डालते थे और यूनानी सेना के सैनिकी हड्डियों तथा कवचोंको पैरोंसे पीसकर चूर-चूर कर देते थे। जीवित सैनिकों को सूंडसे पकड़कर धरतीमें दे मारते थे। यो पर्वतेश्वरके हायियोंने यूनानी सेनाको प्रायः नष्टभ्रष्ट कर डाला।सिकन्दरके अधिकांश घुडसवार इस युद्धमें मारे गये। यह देखकर उसकी सेनामें आतंक छा गया और वह सिकन्दरको त्यागकर शत्रुपक्ष में आमसर्पण करनेको प्रस्तुत हो गयी। अब उसके पास पर्वतेश्वरसे तत्क्षण संधिप्रार्थना करनेके अतिरिक्त आत्मरक्षाका और कोई उपाय नहीं रहा।

 संसार में स्वार्थप्रेरित तथा कर्तव्यप्रेरित दोप्रकारके योद्धा होते हैं। कर्तव्यप्रेरित योद्धा अपने अन्तिम श्वासतक अपने लक्ष्यकी सेवा करते रहनेके लिये युद्धमग्नरहकर अपना यश अमर कर जाते हैं। स्वार्थप्रेरित योद्ध! स्वार्थोंपर चोट आते ही श्वेत झण्डा दिखाकर आत्मसमर्पण कर देते हैं।यही दशा आततायी सिकन्दरकी सेना में उपस्थित हो गई थी। निराश होकर सिकन्दरको युद्ध रोकनेकी आज्ञा देनी पड़ी और पर्वतेश्वरके सामने इस प्रकार विनती करनी पड़ी कि ओभारतीय राजन् ! पर्वतेश्वर ! मुझे क्षमा कर।मैं तेरा शौर्य तथा बल पहचान गया। अब विपत्ति नहीं सही जाती। मेरा हृदय पूर्ण व्यथित है। मैं नहीं चाहता कि मेरे साथ आनेवाले समस्त लोग नष्ट हो इन्हें मौतके मुँहमें लानेवाला मैं हूं। अपने सैनिकौंको मुत्युमुखमें धकेलना मेरे लिये किसी भी प्रकार उपयुक्त नहीं है।

 आततायीके इस प्रकार सर्वतोमुखी विनाशके समय सदा नहीं आया करते। राजनैतिक सूझ बूझ रखनेवाले व्यक्तिके लिये यह एक ऐसा शुभ

अवसर हाथ आया था कि उसे तुरन्त हथकडी पहनाकर नष्ट कर डालना चाहिये था।परन्तु सब यह तब होता जब पर्वतेश्वरको अपने देशकी कोई चिन्ता होती। उसे तो केवल अपनी चिन्ता थी। उसने आत्मसमर्पणके लिए विवश हो जानेवाले पर्वतकको शिकारको हाथ लगे खूँखार कुत्तेके समान अपनी व्यक्तिगत महत्वाकांक्षाका साधन बना लेना चाहा और उसके सहयोगसे भारतीय राजाओंको पराजित करके भारतका सबसे बड़ा प्रतापी राजा बननेका मनोरथ ठान लिया।

 यदि वह देशप्रेमी होता तो ऐसा कभी न करता। इस प्रकारकी चिन्ता उसका राजनैतिक दिवालियापन था। यदि वह देशप्रेमी होता तो उसे सिकन्दरको उसी समय नष्ट कर डालना चाहिये था और उस आततायीका मुंड काटकर भारतमाताके चरणोंमें भेंट चढाना चाहिये था। कुछ लेखकोंका कहना है कि पर्वतेश्वरने शत्रुको क्षमा करने की क्षात्र परम्पराके अनुसार संधिप्रार्थीपर प्रहार नहीं किया। परन्तु यह बात नहीं थी। उसकी देशद्रोही राज्यलोलुप मनोवृत्तिने उसे अँधा बना डाला था और वह अपनी फूटी आँखोंसे सिकन्दरको मिटा डालनेके सर्वोत्तम अवसरको नहीं पहचान सका। उस समय वह देशकी ओरसे न सोचकर अपने व्यक्तित्वक दृष्टिसे सोचकर भ्रान्त निर्णय कर बैठा।

 सिकन्दरने तो संधिको आत्मरक्षाका साधनमात्र बनाया था। वह तो आततायी भेडियेकी भूख लेकर अपने देशसे समराभियानके लिये चला था। झेमके तटपर अपने भाग्यका पासा पलटता देखकर संधिप्रार्थना तो उसकी आत्मरक्षाकी एक चाल थी। उसके मनमें तो विश्वसम्राट् बननेकी महत्वाकांक्षा पहलेसे ही विद्यमान थी जो अब भी नहीं मिटीथी। सिकन्दरने पर्वतकको अच्छा धोका दिया। उसने भारतको जीतकर अपनी विश्वसम्राट् बननेकी महत्वाकांक्षा पूरी करनेके लिये उस जैसे शक्तिशालीको अपना भारतीय साधन बना लेनेका निश्चय कर लिया। उसको भारतका सम्राट् बनानेका लालच देकर ठगा और संधि पक्की कर ली।

**प्रसंगोचित आलोचन**

 उस समय मगध भारतके गणराज्योंमें सबसे अधिक शक्तिशाली राज्य था। पर्वतककी दृष्टि भारतका सम्राट् बननेके लिये सबसे प्रथम मगधकी और गई और उसने सोचा कि यदि मुझे मगधका सिंहासन मिल जाय तो भारतके भिन्न-भिन्न खण्ड राज्योंको अपने अधिकारमें कर लेना सुगम हो जायगा। पर्वतक देशके शत्रु सिकन्दरको नष्ट करनेका सुअवसर भूलकर विदेशी सहायतासे भारतका सम्राट् बननेके लोभमें उलझकर सिकन्दरकी मनोवांछित संधिके द्वारा युद्ध स्थगित करके इतने बड़े विश्वविख्यात आतताको क्षमा कर बैठा। भारतमें सिकन्दरपर मार पडनेके जो दिन इस युद्धके पश्चात् उपस्थित हो रहे थे इस संधिने उन्हें कुछ दिनके लिये और टाल दिया और सिकन्दर कुछ दिन पर्वतकका रक्षित दुष्ट अतिथि बनकर रहा। उसने उसके राज्यके आसपासके कुछ प्रदेश जीतकर पर्वतकके राज्य में मिला दिये और पर्वतकका विश्वासपात्र बननेका अभिनय किया।

 पर्वतककी विदेशियोंके कर्तृत्वसे भारतका सम्राट बनेकी यह दुष्ट बुद्धि भारतके सर्वनाशका कारण बनने जा रही थी कि सौभाग्यसे महामति चाणक्यको उसकी इस देशद्रोही दुष्ट बुद्धिका पता चल गया।चाणक्य समझ गया कि सिकन्दर देशद्रोही पर्वतकको ठग लेना चाहता है। और पर्वतक लोभमें आकर इस शत्रुका नाश करने में प्रमाद कर गया है। उसने काँटेसे काँटा निकालनेकी नीतिसे काम लिया और देशद्रोही पर्वतकको केवलतात्कालिक रूपमें समझाकर इन दोनोंकी दुष्ट संधिको यह कहकर तुडवाकर छोडा कि, "तुम सिकन्दरका विश्वास करके मगधका सिंहासन कभी नहीं पा सकते। इसलिये नहीं पा सकते कि यह सन्धि तुम्हें ठगनेके लिये ही की गई है। सिकन्दर तुम्हें अन्तमें तब ठगेगा जब तुम उसकाकुछ न कर सकनेकी स्थिति में होंगे और उसके हाथ में शक्ति जा चुकी होगी।"

 "जिस सिकन्दरने आजतक विश्वासघातके अतिरिक्त किसीसे कोई वर्ताव किया ही नहीं क्या वह तुमसे अपना काम निकाल लेनेके पश्चात् तुम्हें सम्राट

बन जाने देने के लिये जीवित छोडेगा।यदि तुमने उससे संधि बनाये रक्खी और उसकी सहायता से मगधका सिंहासन लेना चाहा तो स्मरण रखना कि मगधका सिंहासन तो तुम्हें उल्लू बनाकर तुम्हारी शक्तिसे उसके अधिकारमें चला ही जायगा। साथ ही भारत सदाके लिये उसकी लूटका क्षेत्र बन जायगा।यदि तुम मेरे सुझावपर ध्यान नहीं दोगे तो भारत भी यूनान, ईरान तथा मित्रको भ्राँति यवनोंकी आसुरी लीलाका क्षेत्र बन जायगा।तुम स्वयं इतने बड़े शक्तिशाली होकर इस नीच विदेशीकी सहायतापर क्यों निर्भर होते हो ? मगधका सिंहासन तो हम ही तुम्हें अतिसुगमता से दिलवा देंगे। हमारी प्रेरणासे तुम्हें उस चन्द्रगुप्तकी सहायता भी मिल जायगी जो पश्चिमोत्तर भारतीय प्रदेशोंमें सिकन्दर विरोधी विद्रोहोका सफल नेतृत्व करने के कारण सीमाप्रान्तकी एक शक्तिशाली सत्ता बन चुका है। यदि तुम हमारा कहा नहीं मानोगे और तुम सिकन्दरको लेकर मगधपर आक्रमण करोगे ही, तो हम पश्चिमोत्तर भारतकी समस्त शक्तियोंको साथ लेकर अपनी संपूर्ण शक्तिसे तुम्हारा विरोध करायेंगे। तब हमें और चन्द्रगुप्तको अपने भारतको विदेशी आक्रमणसे बचाने के नामपर तुम्हारे साथ लोहा लेना पड़ेगा।"

 जिस समय तुम अज्ञानवश देशके शत्रु सिकन्दरका साथ दे रहे होगे वह समय तुम्हारे लिये शुभ सिद्ध नहीं हो सकेगा। तुम इसी राजनैतिक उलझनोंमें उलझकर लुप्त हो जाओगे। " चाणक्यका मन्त्र काम कर गया। पंचनदनरेश पर्वतक उनके परामर्शको मान गया। वह अभागा मान तो गया परन्तु सोधे मार्गसे या सद्भावना से नहीं माना।वह भारत रक्षाके नामपर न मानकर मगधका सिंहासन पानेके लोभसे माना।यदि वह निष्कपट देशप्रेमी होता तो संभव था कि चाणक्यको उसको भारतका भावी सम्राट् बनाने के लिये विवश होना पड जाता। क्योंकि वह स्वभावसे भारतका शक्तिशाली राजा था।अब पर्वतकको चाणक्यका परामर्श माननेमें अपनी स्वार्थसिद्धिकी निश्चित संभावना दीखने लगी और इसलिये उसने सिकन्दरकी सहायताकी कल्पना त्यागकर संधि भंग कर डाली।

 सिकन्दरकी सहायताकी कल्पना त्यागते ही उसने अब तक जिस सिकन्दरको अपनी रक्षा ( शरण ) में ले रक्खा था उसे हटा दिया और तब सिकन्दरको उसके देशसे बाहर निकल जाना पड़ा। इन राजनैतिक दावपंचोंमें सिकन्दरको जिसने भारतमें अपने अनन्त शत्रु बना लिये थे फिर अनेक झल्लाये हुए घातक शत्रुओंके मध्यमें निराश्रित स्थितिमें चला जाना पडा \। ज्योंही सिकन्दर उसके आश्रयसे विच्छिन्न हुआ त्योंही चाणक्यके पूर्वनिर्दिष्ट कार्यक्रमके अनुसार उसपर उसका विद्रोह करनेपर तुले हुए गणराज्योंकी ओरसे भयंकर मार पडनी प्रारंभ हो गई। सिकन्दरको स्वयं व्यक्तिगत रूपमें भी मल्लोंसे युद्धके समय अच्छी मार खानी पड़ी और मरनेसे बाल बाल बच पाया।शरीर घावोंसे इतना छिद गया था कि जीवित रहना आश्चर्य की बात मानी गई थी। अपनी हतोत्साह सेनाको उत्साहित करनेके लिये कई बार अपने जीवनको संकटमें डालना पड़ा।

 घटनाचक्र इस प्रकार घुमा कि चन्द्रगुप्तने पूर्व षड्यन्त्रके अनुसार पहले तो सिकन्दरकी सेनामें फूट पैदा करके उसकी सेनामें मगधपर आक्रमणके सम्बन्धमें ही विद्रोह पैदा कर डाला था। उसके पश्चात् उसपर चारों ओरसे आक्रमण करवाने प्रारंभ कर दिये। उसने अपनी राजनैतिक प्रतिभासे सिकन्दर के लिये ऐसी विषम परिस्थिति पैदा कर डाली कि उसे विश्व सम्राट बननेका सपना तो मध्यमें छोड़ ही देना पड़ा, साथ ही उसके सामने भारतसे अपनी जान चुराकर भाग निकलनेका प्रश्न मुख्यरूप लेकर उपस्थित हो गया। चन्द्रगुप्तने अपनी तथा अपने मित्रोंकी विद्रोही प्रबल सेनाओंकी नियुक्तिसे सिकन्दरका भारतसे लौटनेका वह मार्ग जिससे वह भारत विजयके लिये गर्वके साथ आया था, अगम्य बना दिया। उस मार्गके वे अधिवासी जिन्हें पहले सिकन्दरने अपने अत्याचारोंका आखेट बनाया था उसकी जानके गाहक बन गये थे और कठोर प्रतिहिंसाका अवसर ढूँढ रहे थे। पर्वतकके आश्रयसे विच्छिन्न होते ही सिकन्दरकी भारतमें वह गति हो गई थी जो पराये गाँवमें जा फँसे निरुपाय कुत्तेकी हो जाती है।

 सिकन्दरने इसी विवशतासे स्वदेश लौटनेका सीधा मार्ग त्यागकर सिन्ध और मकरानके रेगिस्तान तथा समुद्रके मार्गसे भाग निकलना चाहा । पर्वतकको विजय न कर सकनेके समाचारने सिकन्दरके अत्याचारित पश्चिमोत्तर भारतमें उसके विरुद्ध विद्रोहको और भी अधिक भडका डाला था। यह विद्रोह सुसंगठित तथा शक्तिशाली बन चुका था। इसे दबाया नहीं जा सका । सिकन्दरको इसी विराट विद्रोहकी लपेटमें आकर सिंघ तथा मकरानके ऊबड़ खाबड मरुस्थलोंके उस दुर्गंम मार्गसे, जिसमें खाद्य तथा पेय सामग्री मिलनी कठिन हो गई थी और जिसमेंसे सेनाकी सामग्रीको ले चलना दुष्कर हो जानेके कारण पडार्वोपर ही छोड देना पड़ता था,भागना पड़ा, तथा अपनी छोटी छोटी उन नौकाओंसे जो पंजाबकी नदियों के भी योग्य नहीं थीं, समुद्रके उस पथसे वहांका ऋतु सावन भादोंकी वायुसे सर्वथा विपरीत हो चुका था, स्वदेश भागनेके लिये विवश हो जाना पड़ा ।इन मार्गोंके कारण उसकी बची खुची सेनाका भी अधिकांश नष्ट हो गया ।

 उसकी सेनापर भारतमें जिस प्रकार मार और कष्ट पडे उसका कुछ आभास इस समाचारसे मिल सकता है कि उसके अवशिष्ट सेनापति तथा सैनिक आदि इतने विवर्ण हो चुके थे कि अपने देशमें लौटनेपर पहचाने तक नहीं जा सके । सिकन्दरसे उत्पीडित सिन्ध तथा बिलोचिस्तान आदिकी समस्त विद्रोही जातियोंका नेतृत्व चाणक्य और चन्द्रगुप्त दोनों कर रहे थे ।चाणक्य सिकन्दरको जानसे मरवा डालना चाहता था। इस काम के लिये वह सिन्धमें उन ब्राह्मण जातियोंपर पहुंचा जो 'समानशीलव्यसनेषु सख्यम् ' के अनुसार पहलेसे ही सिकन्दर के विरोधके लिये उसके साथी बन चुके थे। चाणक्यने उसे जीवित स्वदेश न लौटने देनेका भगीरथ प्रयत्न किया । उस समय भारतीय सेनाओंने सिकन्दरपर पगपगपर घातक प्रहार किये। प्रतिहिंसात्मक आक्रमणोंसे ध्वस्त कर डाला और भारतपर आक्रमण करनेके अपराधके बदलेमें अत्यन्त कडवा घूंट पिलाकर छोड़ा।

 संयोगवश सिकन्दर अपने शररिपर घातक प्रहार लेकर भी जैसे तैसे भाग तो निकला परन्तु बेबिलन जाकर मर गया। इसी कारण पाश्चात्य  

इतिहासकारोंने सिकन्दरके मुखसे यह अन्तिम पश्चात्ताप निकलवाया है कि" भारतवासियोंने मुझे पग-पगपर त्रास पहुँचाया, मेरी सेनायेंनष्ट की, क्रुद्ध होकर असह्य यंत्रणायें दीं और मेरे शरीरपर घातक प्रहार किये । भारतपर आक्रमण मेरे जीवनकी भयंकर भूल थी। सिकन्दरपर चन्द्रगुप्तकी इस असामान्य विजयने न केवल समस्त पश्चिमोत्तर भारतका किन्तु मध्य एशिया और पूर्वी परशिया तककी समस्त जातियोंका पराक्रमी नायक बना दिया था। पाठक देखें इस प्रकार चाणक्य चन्द्रगुप्तके संयुक्त राजनैतिक कौशलसे अन्तमें मगधमें जो विशाल साम्राज्य बनकर प्रस्तुत हुआ उसके निर्माणका प्रारंभ पश्चिमोत्तर भारतसे ही हुआ था। और वह उसकी सिकन्दर विरोधी प्रवृत्तियोंसे हुआ। वास्तवमें देखा जाय तो इस साम्राज्यका बीज तो चाणक्यका हृदय ही था। चन्द्रगुप्त चाणक्यकी मंत्रशक्तिसे सिकन्दरके आक्रमणके दिनोंमें ही पश्चिमोत्तर भारत, ईरान, अफगानिस्तान आदिका एक प्रमुख व्यक्ति बन चुका था। उसने भारतसे सिकन्दरको उखडते ही अवशिष्ट यूनानी अधिकारियोंको भी नष्ट कर डाला ।सिकन्दरके भारतके लौटते ही सारा पश्चिमोत्तर प्रदेश यदृच्छासे चन्द्रगुप्तके अधिकारमें आ गया था।

 चाणक्यने सिकन्दरको तो मिटा डाला। परन्तु उसके सम्मुख भारतको संभावित विदेशी आक्रमणोंसे सुरक्षित रखने की समस्याका पूर्ण समाधान करना अब भी शेष था। क्योंकि उस समय समग्र भारतका आत्मा और भाग्य दोनों परहितनिरत चाणक्यमें आकर एकीभूत हो गये थे इसलिये वह दिनरात भारतकी सुरक्षाकी चिन्तामें डूबा रहता था। भारतकी राजनैतिक परिस्थिति चाणक्यसे निरन्तर यह कह रही थी कि जबतक मगधके सिंहासनपर चन्द्रगुप्त जैसे चरित्रवान् वीर व्यक्तिको अभिषिक्त नहीं कर दिया जायगा तबतक भारतको एक शक्तिशाली साम्राज्य या एक विराट् राष्ट्रपरिवारका रूप देनेकी तुम्हारी कल्पना अधूरी ही पडी रह जायगी। जब चाणक्यने चन्द्रगुप्तको ईरानमें सिकन्दरकी भारताभिमुख गति रोकनेके लिये अश्वक सेनाओंके अधिपतिके रूपमें भेजा था उसी समय उसने स्वयं

पैदल मगध जाकर मगधेशके मंत्री सुबुद्धिशर्मासे जिसका उपनाम अमात्य राक्षस था, भारतके इस महान् संकटमें सहयोग माँगा था।

 सुबुद्धिशर्मा शत्रु संहारमें भीषण पराक्रमी होनेके कारण अमात्य राक्षस उपनामसे प्रसिद्ध था, संस्कृत भाषाके माध्यमसे शिक्षा देनेवाले तक्षशिलाके विश्वविद्यालयका चाणक्यका समकालीन विद्यार्थी था।देशप्रेमी होनेके नाते दोनोंको विद्यार्थी जीवनमें ही बन्धुत्व हो गया था।चाणक्यने अमात्य राक्षसको इस भाँति समझाना चाहा था कि इस समय पश्चिमोत्तर भारतकी रक्षा मगधकी ही आत्मरक्षा है। यदि इस समय मगधका सिंहासन मगध के कल्याणको समग्र भारतके कल्याणसे अलग मानकर उदासीन रह गया तो यह उसका राजनैतिक प्रमाद और मरण होगा। इसलिये होगा कि सिकन्दर भारतके असंगठित गणराज्योंके पारस्परिक विरोधोंकी निर्बलतासे लाभ उठानेके लिये सबसे पहले मगधको ही अपनी लूटका क्षेत्र बनायेगा। अमात्य राक्षस ! तुम समझ रखना, यदि तुमने मेरा सुझाव न माना तो तुम्हारा यह नन्दराज्य जिसकी रक्षाकी संकीर्ण दृष्टिसे आज तुम्हें भारत रक्षा नामवाली बृहत्तम दृष्टिसे वंचित कर रही है, स्वयं भी लुप्त हो जायगा और भारतके भी विध्वस्त होनेका कारण बन जायगा।

 अमात्य राक्षस राजा नन्दका केवल मंत्री ही नहीं था उसका प्रगाढ स्नेही भी था। उसका स्नेह कर्तव्य पालनकी सीमा लाँघ कर मोहका रूप ले चुका था। इस कारण वह नन्दकी देशद्रोहीकी निष्क्रियताके विरुद्ध चाणक्यके प्रस्तावको न मान सका। इसलिये न मान सका कि राजा नन्द ( मुद्राराक्षस ३–१८ ) चाणक्यके शब्दोंमें विलासी तथा अत्याचारी राजा था। इसी कारण वह प्रजाकी घृणाका पात्र बन चुका था। अमात्य राक्षस उसे उसके दुर्गुण त्यागनेके लिये विवश नहीं कर सका जो प्रधानमंत्री होनेके नाते उसका अत्यावश्यक कर्तव्य था। जब वह उसके समझानेसे नहीं माना था तो उसे उससे असहयोग करनेका दबाव डालकर उसको सुधारना चाहिये था।

**प्रसंगोचित आलोचन**

**नन्दैर्विमुक्तमनपेक्षितराजवृत्तै—  
रध्यासितं च वृषलेन वृषेण राज्ञाम्।  
सिंहासनं सदृशपार्थिवसत्कृतं च  
प्रीतिं त्रयस्त्रिगुणयन्ति गुणा ममैते॥ ( मुद्राराक्षस ३ - १८ )**

  मगधका सिंहासन राजचरित्रसे पतित हो जानेवाले नन्दोंसे छुड़ा लिया गया, उनके स्थान में राजर्षभ चन्द्रगुप्त मौर्य अभिषिक्त कर दिये गये। अर्थात् उस रिक्त राजसिंहासन पर धीरोदात्तत्व आदि महाराज गुणोंसे युक्त चन्द्रगुप्तको बैठा दिया गया। मेरे ये नन्दोद्वरण चन्द्रगुप्ता–भिषेचन तथा योग्य व्यक्तिको राजसिंहासन पर आरूढ कर देनेवाले तीन गुण मेरे हर्षको तिगुना बना रहे हैं। मैंने अपने मनमें भारतको एक साम्राज्यका रूप देने, चन्द्रगुप्तको भारत सम्राट् बनाने, तथा नन्दको उखाड फेंकनेका जो संकल्प किया था, वह मेरे बुद्धिकौशल्यसेआज पूरा हो गया। यही मेरे आनन्दातिशयका कारण है। तात्पर्य यह है कि अमात्य राक्षसने बुद्धिमान होते हुए भी अपने आपको कुछ ऐसी परिस्थितियों में फँसा रक्खा था कि उसे चाणक्यका महत्वपूर्ण प्रस्ताव विवशताके साथ अस्वीकार करदेना पड़ा।

 चाणक्यके पास तो अखिल भारतीय दृष्टि श्री। वह तो भारतको समस्त परिस्थितिको समझकर उसे एक शक्तिशाली साम्राज्य बना देनेमें विघ्न बननेवाले या सहायक बननेको प्रस्तुत न होनेवाले प्रत्येकको देशद्रोही मानता था और उसे मिटा डालने पर तुला बैठा था। भारतके प्रति उसकी राष्ट्रीय कर्तव्यबुद्धिने उसे ऐसा करनेके लिये विवश किया था। सिकन्दरके विनष्ट हो चुकनेके पश्चात् पंचनद नरेश पर्वतकने जिसे पुरुराज भी कहा जाता था, मगधका सिंहासन लेनेका संकल्प किया जिसके लिये उसे चाणक्यकी ओरसे आश्वासन मिल चुका था। यह स्थिति चाणक्यकी भारतीय साम्राज्य कल्पना तथा सम्राट् कल्पनामें बाधा डालनेवाली थी। समग्र भारतकी ओरसे सोचनेवाले चाणक्यके राष्ट्रचिन्तक न्यायालयमें पर्वतक देशद्रोहीके रूपमें

कलंकित था। इसलिये उसने चाणक्यको अपने ऊपर विनाशक प्रहार करनेके लिये विवश कर डाला। भारतका प्रत्येक देशद्रोही चाणक्यका विनाश्य शत्रु था। जब पर्वतकने सिकन्दरसे संधि कर ली थी या करनी चाही थी, तबसे ही पवर्तक चाणक्य के मनसे उतर चुका था। इसीसे उसने उसके शक्तिशाली होते हुए भी उसे अपनी किसी भी महत्वपूर्ण राष्ट्रीय योजना में सम्मिलित नहीं किया था।

  उसके मन में उसके प्रति अविश्वास पैदा हो चुका था। वह भारत के भाग्यकी बागडोर किसी भी अवस्थामें उसके हाथों में जाने देने से भारतका कल्याण नहीं देख रहा था। अथ ही वह यह भी समझ रहा था कि पर्वतक के साथ चन्द्रगुप्तकी पतिद्वन्दिताकेप्रश्नको उठ जाने देना भयंकर राजनैतिक भूल होगी। इस भूलको कार्यान्वित होने देने से देश के भीतर संग्राम छिड जायगा। इसीलिये उसने सिकन्दरको परास्त तथा विध्वस्त करने के प्रयत्नों के साथ ही साथ पर्वतकको मगध सिंहासनका मिथ्या लोभ देकर उसे अपने अखिल भारतीय उद्देश्यकी सिद्धिका सहायक बनने के लिये ठगा।

  परिस्थिति गूंगी नहीं होती। वह सूझ बूझ वालोंको स्वयं ही सब कुछ बताने लगती हैं। सिकन्दरको पराजित करने में चन्द्रगुप्तने जो महत्वपूर्ण भाग लिया था और पश्चिमोत्तर भारतके विद्रोही गणराज्योंका नेतृत्व करके सफलताको अपनी मुट्ठी में बन्द कर लिया था, उसके कारण भारतीय राजनैतिक गगन में चन्द्रगुप्तका प्रभाव अपने आप दिन रात बढ़ता जा रहा था। पर्वतक चन्द्रगुप्तके इस महत्वको देखकर अपने मगधाधिप बनने के उद्देश्य के प्रति मन ही मन शंकित होने लगा था। इधर तो चाणक्यको पर्वतक अविश्वास था और उधर पर्वतकके मनमें चन्द्रगुप्तके शौर्य– वीर्य–रणकौशल तथा सिकन्दरको मिटा डालनेके महान् यशके कारण उसे पश्चिमोत्तर भार तीय गणराज्यों में मिली प्रतिष्ठा के संबन्धर्मे भयंकर ईर्ष्या हो चुकी थी। चन्द्रगुप्त तथा पर्वतक के मन में एक आत्यन्तरिक संघर्ष जिसे आजकी भाषामें

शीत युद्ध कहा जाने लगा है चल रहा था। परन्तु चाणक्यकी असाधारण प्रभावशालिता तथा सूक्ष्म नीतिकुशलता के कारण इन दोनों विरोधियोंकी सम्मिलित शक्ति मगधके देशद्रोही राजा नन्दके विरुद्ध युद्ध में उपयुक्त होनेके लिये प्रस्तुत हो गई।

 चन्द्रगुप्तको सुदूर पश्चिमोत्तर भारत से आकर भगध विजय पानी थी। परन्तु पर्वतकका राज्य मगध तथा पश्चिमोत्तर भारतके मध्यमें पड़ता था। उस समय दो महत्वपूर्ण राष्ट्रीय प्रश्न उपस्थित हुए या तो देशद्रोहीको मिथ्या आश्वासन देकर उससे सहायता लेनेके लिये उसे ठगा जाय या उसका दमन किया जाय। इसके बिना यह मध्यका मार्ग पार करना असंभव था। अन्तमें उसे मगधविजयमें मायक बननेके लिये मगधसिंहासन देनेका मिथ्या आश्वासन देकर धोका देकर ठगना ही राष्ट्रीय कर्तव्य के अनुकूल स्वीकार करना पड़ा।

  तदनुसार अब मगध विजय के लिये सम्मिलित समरयात्रा प्रारंभ हुई। उस समरयात्रा में सम्राट् बननेके पर्वतक तथा चाणक्यानुमोदिन चन्द्रगुप्त दो परस्पर विरोधी प्रतीक्षक सम्मिलित थे। इसलिये चाणक्यको भगधराजसे युद्ध उनसे भी पहले मगध विजय कर चुकने पर अनिवार्य रूप से उपस्थित होनेवाली राज्याधिकार के लिये कलहायमान स्थितिको चिन्ताने आ घेरा। यह स्थल चाणक्यकी राजनैतिक प्रतिभाकी परीक्षाका कठिन अवसर था।

  चाणक्य देख रहा था कि मगध के युद्ध में विजय पाते ही पर्वतक तुरन्त मगधका वह सिंहासन लेना चाहेगा जिसको उसे देने का आश्वासन दिया तो गया है, परन्तु वह देशद्रोही होनेके कारण किसी भी रूप में उसका अधिकारी नहीं है। चाणक्यने निर्णय कर डाला कि यद्यपि हमने उससे मगध–सिंहासन देने की प्रतिज्ञा कर ली है परन्तु राष्ट्रीय कर्तव्य बुद्धि के अनुसार हमें वह उसे किसी भी स्थिति नहीं देना है। यह स्थिति ऐसी जटिल थी कि युद्ध समाप्त होते ही राजसिंहासनपर अधिकार सम्बन्धमें

दूसरा युद्ध आ खड़ा होता। इस आसन युद्धको क्रियात्मक रूप लेने देने में भारतका निश्चित अकल्याण होता। तब भारतकी अखण्ड साम्राज्य की कल्पना खटाईमें पड़ जाती। इन सब दृष्टियोंसे आर्य चाणक्यने अपनी कूटनीति से ऐसी सृष्टि रचकर प्रस्तुत की कि मगध सिंहासन के लिये युद्धयात्रा होनेपर भी युद्ध न होने पाये और मगध बिना ही युद्ध के विजित हो जाय।

  इस काम के लिये उसने इधर तो नन्द सेनामें नन्दके प्रति विद्रोह तथा चन्द्रगुप्त के प्रति अनुराग पैदा कराया, मगधका सिंहासन चन्द्रगुप्त के लिये निष्कंटक कर दिया और उधर नन्दकी गुप्त इत्या करा डाली। परिस्थितिने ऐसी अनुकूल करवट बदली कि मगधकी राजधानी पाटलीपुत्रमें चन्द्रगुप्तके पहुंचने पर युद्ध के स्थान में चन्द्रगुप्तका शत्रुपक्षकी ओरसे पुष्पमालाओं से स्वागत हुआ॥ चाणक्य के कूटनैतिक प्रयोगोंने पुरुराजके मगध राज्याभिलाषी मनको राज्य मांगनेका साहस न करने देनेका स्वाभाविक वातावरण बनाने के लिये मगधकी सेना तथा राज्य के प्रधान पुरुषों के हार्थोसे चन्द्रगुप्तका राजतिलक कराकर उसे सिंहासन समर्पण करनेका अभिनय करा दिया।

  चन्द्रगुप्तको पाटलीपुत्रकी प्रजाकी सम्मतिसे सिंहासनारूढ होता देखकर पर्वतक मन ही मन भौंचक्का रह गया। वह चन्द्रगुप्लके भारतव्यापी प्रभाव तथा मगध सिंहासन लाभकी इस अकल्पित घटनाको देखकर उसका प्रत्यक्ष विरोध करनेका साहस नहीं कर सका। इस प्रकार चाणक्यकी कूटनीतिने राज्यलाभोत्तरकालीन विग्रहको टाल तो दिया परन्तु पर्वतकको ईर्ष्या उस समय कुछ न कर सकने पर भी प्रतिहिंसाका रूप धारण कर गई। इस लिये उसने सिकन्दरके भूतपूर्व सेनापति, इस समय के सीरिया के राजा सेल्यूकसके पास, जिसके मनकी भारतको लूटने की महत्वाकांक्षा निर्मूल नहीं हुई थी, दूतके द्वारा भारत पर आक्रमण करनेका निमंत्रण भेज दिया। पर्वतकका यह देशद्रोही काम चाणक्य जैसे सतर्क बुद्धिमानसे गुप्त नहीं रह

सका। चाणक्यने उसके इस देशद्रोही कामका तत्काल प्राणान्त दण्ड देना उचित माना। इसलिये माना कि चन्द्रगुप्त में वीरता तथा संगठन-शक्ति अत्यधिक होनेपर भी पर्वतक उन दिनों उससे कहीं अधिक शक्तिशाली राजा माना जाता था। उसके रहने तक चन्द्रगुप्तका सम्राटपन सुरक्षित नहीं समझा गया। इसलिये उसने अपने सुचिन्तित राजनैतिक षड्यन्त्रको कार्य रूप में परिणत करके नन्दके समान पर्वतककी भी गुप्त हत्या करा डाली। इस प्रकार चाणक्यने चन्द्रगुप्तको मगध सिंहासन पर निष्कंटक बनानेका प्रथम सोपान पूरा कर डाला।

 ज्यों ही पर्वतकका दूत सेल्यूकसके पास पहुंचा त्यों हो वह भारत पर आक्रमणके लिये चल तो पड़ा, परन्तु भारतमें आते ही उसे पता चला कि उसे निमंत्रण देकर बुलानेवाले पर्वतककी सहायता सुपना बन चुकी है। इस अवसरपर भी भारतका विख्यात देशद्रोही तक्षशिला नरेश अंभीक सेल्यूक्सकी सहायता के लिये आगे बढ़ा। इस समाचारको पाते ही बन्द्रत विशाल सेना लेकर निन्धके तटपर जा पहुँचा और सेल्यूकस तथा अम्भिकको संयुक्त सेनापर ऐसे घातक आक्रमण किये कि अभ्भीककातो नाम और चिन्हतक शेष नहीं रहा तथा सेल्यूकसको प्राण बचाने के लिये चन्द्रगुप्तसे भारत पर फिर कभी आक्रमण न करने की प्रतिज्ञा के साथ अपने भव्य एशिया के विजित क्षेत्रोंको आक्रमण रूपी अपराधके दण्ड स्वरूप चन्द्रगुप्तको सौंपकर संधि मांगनी पड़ी और उल्टे पैरों स्वदेश लौट जाना पड़ा । यों चाणक्य के भारतको एक विशाल साम्राज्य बनानेवाले कार्यक्रमका दूसरा काँटा भी निकाल दिया गया।

**चाणक्यका मंत्रित्व त्याग**

  अब चाणक्यके मनमें पाटलीपुत्रके सिंहासनपर चन्द्रगुप्त जैसे लोकप्रियताको सुदृढ करनेका केवल एक प्रश्न शेष रह गया। चाणक्य समझ रहे थे कि मगधके लोकप्रिय मंत्री अमात्य राक्षसके मनमें स्वाभाविक रूपसे नन्दवंशके उच्छेदका पश्चाताप काम कर रहा है। अमात्य राक्षसको

संकीर्ण दृष्टि में उसके इस पश्चात्तापका कारण चाणक्य तथा चन्द्रगुप्त थे। चाणक्यको तो अमात्य राक्षसकी भारत साम्राज्य के महामंत्री बननेको योग्यताके संबन्ध में पूरा संतोष था। परन्तु प्रान्तीयताको संकीर्ण दृष्टि रखनेवाले अमात्य राक्षस तथा मगधकी कुछ प्रजाके मनमें उत्तरपश्चिम भारत से आये चाणक्य तथा चन्द्रगुप्तका मगध सिंहासनपर हस्तक्षेप अप्रीतिकर होनेकी पूरी संभावना थी। अमात्यपक्ष में इतनी उदारता तथा समग्र भारतीय दृष्टिकोण नहीं था। उनके लिये प्रान्तीय भावना त्यागकर अखिल भारतीय भावनाको अपनाना एक अपरिचित नवीन समस्या थी। परन्तु चाणक्यकी उदार प्रतिभा तथा उसकी आत्मबलिदानी मनोवृत्तिने इस समस्याको भी निर्मूल करनेका एक उपाय सोच निकाला।

  उसने मुद्राराक्षसके शब्दों में इसका एकमात्र सरल सुगम उपाय अमात्य राक्षसको ही चन्द्रगुप्तके महामंत्रित्वका भार सौंपना पाया \। उसने अपने कूट प्रयोगोंसे अमात्य राक्षसके हृदय पर अपनी उदारताकी इतनी गहरी छाप लगाई और उसे चन्द्रगुप्तका मंत्रित्व भार सँभालनेके लिये इस ढंग से विवश किया कि उसके पास चन्द्रगुप्ठका मंत्रिपद सँभालनेके अतिरिक्त कोई भी मार्ग शेष नहीं रहा। चाणक्यके इस संबन्धी कूटप्रयोगका मुद्राराक्षसमें सुविस्तृत उल्लेख है। चाणक्य के प्रयत्नोंसे अन्त में इन दोनों शत्रुपक्षोंका मित्रत्व में मिलन हो गया। जो अमात्य राक्षस चन्द्रगुप्तका प्रबल वैरी था उसे उसके गुणोंपर मोहित होकर युवावस्था में उसकी इतनी राजनैतिक उन्नति देखकर विवश होकर कहना पड़ा—

**बाल एव हि लोकेन संभावितमहोन्नतिः।  
क्रमेणारूढवान् राज्यं यूथैश्वर्यमिव द्विपः ॥** (मुद्राराक्षस १३ )

  बालकपनमें ही राजलक्षणोंसे युक्त होने के कारण जिस चन्द्रगुप्तके विषयमें महोन्नत होने की संभावना बन चुकी थी, वह अब क्रमसे उन्नत होता हुआ यथैश्वर्य पा जानेवाले गजराजके समान राज्य पा गया सो ठीक ही है।

  अमात्य राक्षसने चाणक्यको चन्द्रगुप्त जैसे प्रतिभाशाली सम्राट् शिष्यका

पक्ष लेनेके कारण सराहना की— सर्वथा स्थाने यशस्वी चाणक्यः। कुतः ? चाणक्यको मिलना सर्वथा ठीक हुआ है। क्योंकि—

**द्रव्यं जिगीषुमधिगम्य जडात्मनोऽपि  
नेतुर्यशस्विनि पदे नियतं प्रतिष्ठा।  
अद्रव्यमेत्य तु विविक्तनयोऽपि मंत्री  
शीर्णश्रियः पतति कूलजवृक्षवृत्या।\।** ( मुद्राराक्षस १४ )

  विजिगीषु कल्याण प्राप्तिके योग्य जयोद्योगी राजाको पाकर तो मन्दबुद्धि मन्त्री भी अवश्य प्रतिष्ठा पा जाता है। उदार बुद्धि अमात्य के प्रतिष्ठापा जानेकी तो बात ही क्या ? परन्तु अयोग्य प्रभुका आश्रय कर लिया जानेपर तो विशुद्ध नीतिवाला मंत्री भी नदीके पतनोद्यत किनारे खडे वृक्ष की भांति ( मेरे समान ) निराश्रय होकर गिर पड़ता है।

  चन्द्रगुप्त तथा अमात्य राक्षसके मिलनका यह प्रभाव हुआ कि संकीर्ण प्रान्तयिता अखिल भारतीयताके रूप में परिणत हो गई। इस मिलनके परिणामस्वरूप प्रान्तीय भावना समाप्त हो गई और देश में अखिल भार तीयताका बीज वपन हो गया। अमात्यराक्षसके मन्त्रित्वभार सँभालते ही सारा मगध प्रान्तीयताका पश्चात्ताप भूल कर चन्द्रगुप्तका अनुरक्त हो गया। मगधर्मे अमात्य राक्षसकी लोकप्रियता चन्द्रगुप्तका पक्का साथी बन गई। चाणक्यको अन्तर्दृष्टिने भारत के स्वातन्त्र्य यज्ञ में अपने मंत्री बने रहने के न्याय्य लोभकी आहुति देकर भारतसे प्रान्तीयता मिटा डाली और उसके स्थानमें अखिल भारतीयताको जन्म दे दिया। उसने अपने इस अन्तिम राजनैतिक कर्तव्यको भी हर्ष तथा उत्साह से पूरा करके न केवल चन्द्र- गुप्तकी लोकप्रियता में चार चाँद लगा दिये, किन्तु भारतको एक विशाल राष्ट्र के रूप में परिणत करनेके अपने उद्देश्यकी ब्राह्मणोचित निष्कामता के संबंधमें अमात्य राक्षसको निःसन्दिग्ध भी कर डाला। इन दोनोंका मिलन चाणक्यके राजनैतिक जीवनका अन्तिम कृत्य था। अमात्य राक्षसने चाण- क्यके राजनैतिक निष्काम महान् उद्देश्य से गद्गद होकर चन्द्रगुप्तका मन्त्रित्व ग्रहण किया और भारतसे प्रान्तीयताका रोग मिटा डाला।

  पाठक देखें इतने बड़े राष्ट्रकी कल्पना तथा निर्माण दोनोंके सर्वेसर्वा बने आर्य चाणक्यने अपनी इस महती राष्ट्रसेवाके बदलेमें राष्ट्रसे एक कौडी तक नहीं चाही। किसी कोठी ( बैंक ) में कोई व्यक्तिगत धन संगृहीत नही किया। कोई प्रासाद( कोठी बंगला ) नहीं बनवाया। पैन्शन नहीं बँधवाई और अन्तमें तो राष्ट्रके कल्पक निर्माता तथा विधाता होने के कारण अपने मंत्री बने रहने के वैध अधिकारको भी अमात्य राक्षसको सौंपकर दैनिक राजकाजोंसे अपना संबन्ध तोड लिया।

**तपोवनं यामि विहाय मोर्यं त्वां चाधिकारेष्वधिकृत्य मुख्यम्।  
त्वयि स्थिते वाक्पतिवत्सुबुद्धौ भुनक्तु गामिन्द्र श्वैष चन्द्रः॥**( मुद्राराक्षस )

  अब मैं मोर्यको तो सम्राट बनाकर तथा तुझे मुख्यमंत्रित्वका भार सौंपकर अपनी ब्राह्मी तपस्या के लिये तपोवन जा रहा हूँ। मेरा आशीर्वाद है कि सम्राट् चन्द्रगुप्त बृहस्पतिके समान तुम जैसे कुशल मंत्री के रहते हुए इन्द्र के समान पृथिवीका पालन करें।

  इसके पश्चात् चाणक्यने अपने अकिंचन ब्राह्मण जीवनमेंही सौभाग्य मानकर जीवन भर राष्ट्रसेवाकी दृष्टि से केवल चन्द्रगुप्त तथा उसके साम्राज्यका ही नहीं संसारभरके राजनीतिके भावी विद्यार्थियोंका भी पथप्रदर्शन करने के लिये राजनीति पर **' न भूतो न भविष्यति '** जैसा शास्त्र बनानेमें अपनी बहु प्रबल मानसिक शक्ति लगा डाली, जिससे सिकन्दरको पराभूत कराया, गणराज्योंको एक महा साम्राज्यका रूप देकर उसे एक आदर्श राष्ट्र बनाकर दिखाया और आदर्श राजचरित्रका निर्माण किया। चाणक्य का अर्थशास्त्र मगधविजयके शीघ्र ही पश्चात् लिखा गया और ये चाणक्य सूत्र भी उन्हीं दिनों लिखे गये।

**आर्य चाणक्यका इतिवृत्त**

  चाणक्य तथा कौटल्य इन दो उपनामोंसे अत्यधिक विख्यात इस विद्वा- नूका जन्मनाम विष्णुगुप्त है। ये इन्द्रियविजयी मेधावी विद्वान् प्रभाव

शाली अप्रतिग्राही ब्राह्मण थे। ये महानुभाव चन्द्रगुप्तको भारतका सम्राट् बनानेतक उसके प्रधान अमात्य रहे। उसके पश्चात् यह पद भूतपूर्व मगध देशके मंत्री अमात्य राक्षसको सौंप दिया और स्वयं सम्राज्य के शासन के निर्देशक बनकर रहते रहे। इन्होंने अर्थशास्त्र के अन्त में अपना विष्णुगुप्त उद्घोषित किया है।

**दृष्ट्वाविप्रतिपर्त्ति बहुधा शास्त्रेषु भाष्यकाराणाम्।  
स्वयमेव विष्णुगुप्तश्चकार सूत्रं च भाष्यं च॥**

  जब एक ग्रन्थपर अनेक भाष्यकार भाष्य करते हैं तब कोई कुछ कहता है और कोई कुछ। इस प्रकार ग्रन्थकारका मुख्य तात्पर्य भाष्यकारोंकी लेखिनीमें सुरक्षित नहीं रह पाता यह देखकर विष्णुगुप्तने अपने सूत्रोंकों भाष्यकारोंकी कृपापर न छोड़कर अपने आप ही उनका भाष्यभी किया।

** कौटल्यश्चणकात्मजः—**इस हेमचन्द्र कोशमें उन्हें चणकात्मज बताया है। उसके अनुसार ये चणरुके पुत्र ( वंशज ) होनेसे चाणक्य " नामसे प्रसिद्ध हुए।

**कौटल्येन नरेन्द्रार्थेशासनस्य विधिः कृतः।**

 कौटल्यने सम्राट् चन्द्रगुप्त के लिये अर्थशास्त्रके रूपमें शासन विधान बनाया। उन्होंने इस स्वरचित ग्रन्थमें अपने कौटल्य नामका भी जहा तहां सगौरव उल्लेख किया है।

**  कूटो घटः तं धान्यपूर्णं लान्ति संगृह्णन्ति इति कुटलाः कुम्भीधान्याः त्यागपरा ब्राह्मणश्रेष्ठाः। तेषां गोत्रापत्यं कौटल्यो विष्णुगुप्तो नाम।**

  कूट घटका नाम है। जो लोग एक घटसे अधिक अन्नसंग्रह नहीं करते थे उन कुम्भीधान्य नामक अत्यन्त त्यागी श्रेष्ठ ब्राह्मणोंका गोत्रापत्य कौटल्य कहाता है। कौटल्यका मुख्य नाम विष्णुगुप्त है। आर्य चाणक्य अपनेको कुलीनता तथा त्यागवृत्तिके सूचक चाणक्य तथा कौटल्य इन दोनों उपनामोंसे अभिहित करनेमें गौरव अनुभव करते थे।

ये अपने अनुवंशिक निःस्पृह ब्राह्मणत्व तथा अपनी सुतीक्ष्ण प्रतिभाका सात्विक अहंकार रखते थे। इन महानुभावको विगत सैकडों वर्षोंतक कौटिल्य इस भ्रममूलक अशुद्ध सदोष नामसे स्मरण किया जाता रहा है। इतिहास संशोधक लोगोंका कहना है कि यह अशुद्ध नामकरण ब्राह्मण धर्मके श्रद्धालु बौद्ध तथा जैन लेखकोंकी कल्पना है। वे इसका कारण यह बताते हैं कि ये महाशय ब्राह्मणधर्म के प्रवर्तक वर्णाश्रमधर्म के प्रति निष्ठा रखनेवाले तथा वैदिकधर्मकी शाश्वत परम्परा के अनुयायी और पोषक थे, इस लिये तो बौद्ध सेवकोंने चाणक्य तथा चन्द्रगुप्त दोनोंके युगप्रवर्तक होनेपर भी इन्हें कोई महत्व नहीं दिया। तथा इनके पौत्रको बौद्धधर्म में दीक्षित हो जानेसे ब्राह्मणधर्मी लेखकोंने भी इन्हें कोई महत्व नहीं दिया। जैन, बौद्ध लोगोंने ब्राह्मणधर्मके प्रवर्तक चाणक्यसे रुष्ट होकर इनके कौटल्य नामको बिगाडकर कुटिलता रूपी निन्दाको सूचक कौटिल्य नाम लिखा जो सैकड़ों वर्षों प्रचलित रहा। अबके इतिहास संशोधकोंकी कृपासे अब निन्दासूचक कौटिल्य नाम हटा दिया गया है और कौटल्य यह शुद्ध नाम स्थापित किया जा चुका है।

  कुछका विचार है कि कौटिल्य नाम कौटल्य नामका प्रामादिक संशोधन या संस्करण है। ऐतिहासिकोंकी खोजके अनुसार ये महानुभाव पश्चिमोत्तर भारत में तक्षशिला के निवासी अप्रतिग्राही ब्राह्मण थे। हमारी दृष्टि में तो ये कहींके भी निवासी रहे हों इनके जन्मस्थानका कोई महत्व नहीं है। इन्हें जो ख्याति मिली है वह न तो भारत के किसी विशेष भूभागके निवासी होने से मिली है और न किसी वंशके वंशज होने से मिली है। ये महानुभाव तो अनन्य साधारण प्रतिभासेजगद्विख्यात हुए हैं। क्योंकि चाणक्य अखिल भारतीयता के अनन्य उपासक थे इस दृष्टि से भारत माताका शस्यश्यामल सुजल सुफल सम्पन्न वक्षःस्थल ही उनका जन्मस्थान था और समग्र भारतके निवासी उनके भ्राता भगिनी थे। वे जीवन भर भारतवासियोंकी चिन्ता में अपना जीवन उत्सर्ग करके गये हैं। न केवल

भारतको प्रत्युत समग्र संसारको राजनीतिका अनन्यसुलभ पाठ सिखानेवाले चाणक्यके चरित्रका संपूर्ण चित्रण करनेके लिये तो उन्हों यों कहना उपयुक्त होगा कि यह समग्र वसुन्धरा ही उनकी जन्मभूमि थी तथा मानवमात्र उनके सहोदर सहोदरा थे और मनुष्यता ही उनका आराध्य भगवान् था।

**स पुमानर्धवज्जन्मायस्य नाम्नि पुरः स्थिते।  
नान्यामंगुलिमन्येति संख्यायामुद्यतांगुलिः ॥**

  सार्थक जन्म उसी मनुष्यका माना जाता है कि गुणियों की गणना प्रारंभ हो जाने पर गिननेवाली अंगुलि उसीके लिये उठकर रह जाय और उसके साथ दूसरा कोई गिना ही न जा सके।

  वास्तव में चाणक्य अपने जैसे अपने आप ही थे। संसारने उन जैसा दूसरा कोई व्यक्ति आजतक पैदा नहीं किया यह कहना अत्युक्ति नहीं है। उन्होंने अर्थशास्त्र के नामसे जो कुछ लिखा है वह कर चुकनेके पश्चात् लिखा है। उनके लेख अननुभूत तथा अव्यवहारिक नहीं हैं। यही उनकी लेखनीकी विशेषता या अनन्यसाधारणता है। उन जैसे कर्मठ लेखक संसार में कितने हैं ?

**सर्वशास्त्राण्यनुकम्य प्रयोगमुपलभ्य च।  
कौटल्येन नरेन्द्रार्थे शासनस्य विधिः कृतः॥**

  कौटल्यने बर्हस्पत्य आदि समस्त अर्थशास्त्रों को समझकर तथा उनके व्यवहारिक प्रयोगोंको करके देखकर उन आचार्यों के मतों में अपना अनुभव मिलाकर शासनको सुदृढ बनाने तथा उसका विधिपूर्वक संचालन कराने के अभिप्रायसे चन्द्रगुप्त के लिये शास्त्रको रचना की। जैसे गीता अर्जुन के लिये कही जानेपर भी परम्परा से सबसे कही गई है, इसी प्रकार अर्थशास्त्र चन्द्रगुप्त के लिये रचा जानेपर भी संसारभरकी राज्यव्यवस्थाओं का मार्गदर्शक है।

  जब यह सिद्ध किया जा चुका कि चन्द्रगुप्त मगधका निवासी तथा नन्दवंशका नहीं था तब चाणक्यको चन्द्रगुप्त तथा नन्दोंके कौटुम्विक

विवादमें लिप्त बताना भी निराधार होजाता है। इस कल्पनाने चाणक्य की भारतीय साम्राज्य बनाकर खडा कर देनेवाली राजनैतिक प्रतिभाका अप मान किया है और उसे एक प्रतिहिंसापरायण व्यक्तिका रूप दे डाला है जो वाणक्यके महान् व्यक्तित्वका भारी अपमान है। पाठक देखे 'नन्दै विमुक्तमनपेक्षितराजवृत्ते।' इस मुद्राराक्षसने भी नन्दोंके उन्मूलनका कारण उनका राजोचित कर्तव्योंसे विमुख होना बताया है।

  श्राद्ध भोजन के समय नन्दवंश में चाणक्य के अपमानको भी कहीं कहीं नन्दवंशोच्छेदका कारण बताया गया है। यह कल्पना भी कामन्दकके निम्न चाणक्यवृत्तके आधारसे खंडित रह जाती है—

**वंशे विशालवंश्यानामृणामिव भूयसां।  
अप्रतिग्राहकाणां यो बभूव भुवि विश्रुतः॥**

  जब कि चाणक्य दान लेते ही नहीं थे तब वे किसीके घर श्राद्ध खाने जायँ यह एक असंगत कल्पना है। जिसके मस्तिष्क में इतने बडे साम्राज्यको सारी सामग्री मरी हुई थी और इतना बडा कार्यभार जिसकी प्रत्येक समय प्रतीक्षा कर रहा था, वह लोगोंके घर श्राद्ध खाता फिर यह कल्पना ही असंगत है।

  जिन दिनों संसारमें कहीं भी मनुष्यताका उन्मेष नहीं हो पाया था। जिन दिनों पाश्चात्य जगम्मे राक्षसी प्रवृत्ति उन्मेषोन्मुख होकर मनुष्यता पर पाशविकताके प्रहार कर रही थी और भारतीय मनुष्यता भी लक्ष्यभ्रष्ट होकर पाश्चात्य आसुरिकताका आह्वान कर रही थी, वह एक महान् अन्तर्राष्ट्रीय संकट था। उस समयके भारतका यह कितना बडा सौभाग्य था कि उस महान् जगद्व्यापी संकटके समय उसे चाणक्यकी सेवायें प्राप्त हो गई थीं \। चाणक्यने अपने ज्ञाननेत्र से अपनी आराध्यदेवी सत्यस्वरूप मनुष्तायको या मनुष्यताके नामपर करनेवाली शक्तियोंको भारतमाता के वक्षः स्थलसे नष्ट न होने देनेवाले रामबाण उपायोंकी उद्भावना की थी। चाणक्य अपनी बुद्धिकी अभ्रान्तता, सार्थकता तथा उसकी विश्वविजयी

शक्तियोंपर इतना सुदृढ विश्वास रखते थे कि संसारभरके इतिहास में किसी साधनहीन मनुष्यका इस प्रकारके आत्मविश्वासका उदाहरण मिलना दुर्लभ है।

**बुद्धिरेव जयत्येका पुंसः सर्वार्थसाधनी।  
यद्वलादेव किं किं न चक्रे चाणक्यभूसुरः॥**( कौटलीय अर्थशास्त्र )

 वर्धिष्णु लोग जाने कि बुद्धि ही मनुष्यके सकल वांछितोंको पूर्ण करने- वाली सर्वोत्तम वस्तु है। जिसके बलसे चाणक्य भूदेवने क्या क्या नहीं कर दिखाया।

**ये याताः किमपि प्रधार्य हृदये पूर्वं गता एव ते  
ये तिष्ठन्ति, भवन्तु तेऽपि गमने काम प्रकामोद्यमाः।  
एका केवलार्थसाधनविधाौसेनाशतेभ्योऽधिका  
नन्दोन्मूलनदृष्टवीर्यमहिमा बुद्धिस्तु मा गान्मम॥**( मुद्राराक्षस)

  जो कुछ सोचकर पहले ही चले गये वेतो गये ही, जो यहां अब हैं वे भी चाहें तो जाने की ठानें। समस्त कार्यको सिद्ध करनेवाली मेरी केवल वह बुद्धि जो समस्त कार्योको सैकड़ों सेनाओं के समान सिद्ध कर सकती है नन्दोन्मूलन में जिसकी महिमा देखी जा चुकी है वह मुझे त्यागकर न जाय।

 'फलेन परिचीयते' कार्यकर्ताकी महत्ता उसके किये कार्यों के परिणामोंसे जानी जाती है। जैसे चन्द्रगुप्तका साम्राज्य चन्द्रगुप्त के अदम्य साहस, कर्तव्यतत्परता तथा उसकी योग्यताका प्रमाणपत्र है इसी प्रकार चन्द्रगुप्तका चरित्र उसके निर्माता गुरु महर्षि चाणक्य के व्यक्तित्वकी श्रेष्ठताका एक सुन्दर प्रमाणपत्र है।

**क्रिया हि वस्तूपहिता प्रसीदति।** ( भारवि )  
**क्रिया हि द्रव्यं विनयति नद्रव्यम्।** (कौटलीय अर्थशास्त्र )

 पात्रमें किया हुआ परिश्रम ही सफल होता है। क्रिया पात्रको ही लाभ पहुंचाती है अपात्रको नहीं।

**  ‘समानशीलव्यसनेषु सख्यम्'** के अनुसार उन दिनों ये दोनों ही महानुभाव राष्ट्रचिन्तासे व्याकुल थे। दोनोंकी व्याकुलतोंने दोनों का स्वाभाविक रूप में मिलन करा दिया था। फिर भी इन दोनोंमें प्रेरक चाणक्य ही थे। सौभाग्यसे उस समय भारत अबके समान मनबलका अभाव नहीं हो गया था। न्यूनता यह थी कि भारतका तत्कालीन मनोबल प्रकाश में आनेका अवसर न मिलने से अप्रकाशित रह रहा था। भारतके मनोबलको प्रकाश में लाना अर्थात् भारत में संकीर्ण प्रान्तीयता मिटाना और उसके स्थान पर अखिल भारतीयताको प्रवेशाधिकार देना चाणक्यकी ब्रह्मशक्ति तथा चन्द्रगुप्तकी क्षात्रशक्तिक सम्मिलित उद्यनका लक्ष्य बन गया था।

**अग्रतश्चतुरो वेदाः पृष्ठतः सशरं धनुः।  
इदं ब्राह्ममिदं क्षात्रं शापादपि शरादपि॥**

  जैसे भार्गव ( परशुराम ) ब्राह्मण तथा क्षात्रशक्तिके मिश्रण थे वैसे ही इन दोनोंका मिलन ब्राह्मण क्षात्रसक्तियोंका सम्मिलन होगया था। एक सोचकर राजनैतिक कार्यक्रम प्रस्तुत करता था दूसरा उसे व्यावहारिक रूप देने में अपनी आहुति दे देता था।

  उन दिनों भारतकी धनसंपत्ति बाह्य शत्रुओंको प्रलोभित कर रही थी। देश इतना संपन्न था कि नन्दराज महापद्म अर्थात् महापद्म धनराशिका अधीश कहाता था। जिस देश के राजाओंपर इतना धन था उस देशकी साम्पत्तिक स्थितिका सहज ही अनुमान किया जा सकता है। चाणक्यने देखा भारतकी भ्रान्त आध्यात्मिकता या भारतमें फैलनेवाले अव्यावहारिक धर्मोंने ही उसे अनाध्यात्मिक तथा धार्मिक बना डाला है। भारतकी आध्यात्मिकता और उसके धर्मने समाजका मुख राष्ट्ररक्षा नामक कर्तव्यसे मोड लिया है और भारत व्यक्तिवाद में सीमित होकर अनाध्यात्मिक तथा अधार्मिक बन गया है। उसने देखा भारतकी भ्रान्त आध्यात्मिकताने भारत में सर्वत्र अन्यायका विरोध करने से बचनेकी नीति फैला डाली है और यों भारतकी आध्यात्मिकता ही उसके तेजस्वी जीवनको घातक शत्रु बन गई है।

  भारतका शौर्य, वीर्य आदि सब भ्रान्त मार्ग अपना बैठा है। भारतमें अखिल भारतीयताके नाम पर देशका संकट टालनेवाली शक्तियाँ कहीं भी काम नहीं कर रही हैं। इससे देशकी राजशक्ति भी कुमार्ग पर पड गई है। भारतीय समाज देशकी राजशक्तिको कुमार्ग से हटाकर सुमार्गपर रखनेके कर्तव्यको उपेक्षा कर रहा है। सम्पूर्ण समाज व्यक्तिगत स्वार्थसिद्ध करनेवाले प्रयत्नों में मग्न होकर राष्ट्रसुधारकी ओरसे उदास हो गया है। देश में शासन सुधार नामक कर्तव्य करनेवाला कोई भी नहीं रह गया है। यदि देशकी यह निर्बल असावधान कर्तव्यहीन मानसिक स्थिति बनी रहने दी गई तो यह भारतीय सम्पदाको विदेशी आक्रमकोंके हाथोंमें जाने से रोक नहीं सकेगी। इसका अखिल भारतीय परिणाम यह होगा कि सच्ची आध्यात्मिकता, नैतिकता, शुरता, बीरता आदि गुणोंको जननी मनुष्यता भारतसे सदाके लिये लुप्त हो जायगी और देशमें आसुरिकता तथा म्लेच्छता निर्विरोध भावसे फैलकर रहेगी और देश म्लेच्छोंका देश हो जायगा।

  भारतका वक्षःस्थल तो रुधिररंजित तथा अस्त हो जायगा और भारतीय गगन अत्याचारितोंकि आर्तनादोंसे गूँज उठेगा। चाणक्य देख रहे थे कि भारत में आनेवाली इस आसन्न विपत्तिको व्यर्थ करने के लिये भारतवासियोंके मनोराज्य में आमूल सुमती क्रान्ति करने की आवश्यकता है। वे भारतकी भ्रान्त आध्यात्मिकता के दुष्परिणामोंसे सुपरिचित थे। इसीसे उन्होंने अपने अर्थशास्त्र में उत्तरदायित्वहीन होकर कपडे रेंगकर नैष्कर्म्यावलम्बी संन्यास लेनेका अभिनय करके समाज में कर्तव्यहीन श्रेणी बढ़ानेवालोंके लिये दण्डकी व्यवस्था की है। वे समाजमें उत्तरदायित्वहीन लोगोंकी उत्पत्ति रोककर समाजके प्रत्येक मनुष्यका समाजकल्याणसें उपयोग कर लेना चाहते थे। वे देख रहे थे कि भारत के घर घरमें आध्यात्मिकता, शूरता, वीरताकी सच्ची विधिका प्रचार किये बिना भारतकी मनुष्यताको रक्षा नहीं हो सकेगी। देश विदेशकी मानसिक स्थिति से पूर्व परिचित चाणक्य समझ रहे थे कि यदि भारत मनुष्यत्वसे हीनहो गया तो मनुष्तय संसार भरमेंसे मानवके अधिकारसे बाहर चली जायगी। चाणक्य

मनुके निम्न मन्तव्य से सहमत थे और इसीलिये भारतमें मानवताकी रक्षाके लिये भागे बढे थे।

**एतद्देशप्रसूतस्य सकाशादग्रजन्मनः।  
स्वं स्वं चरित्रं शिक्षेरन् पृथिव्यां सर्वमानवाः॥ **( मनु )

  संसारभर के लोग भारतवर्ष के ब्राह्मणोंसे अपना अपना मानवोचित चरित्र सीखा करें। भारतीय ऋषियों के समान उनका भी यह दृढ विश्वास था कि यह मानव सृष्टिआसुरिकताको क्रीडा करने देनेके लिये नहीं बनी किन्तु अपने स्रष्टाके आसुरिकताके अनधिकार और दुःसाहसको पग पगपर व्यर्थ करने।वाले अभिप्रायकी प्रेरणासे व्यक्त हुई है। मानवसृष्टिके विधाताकी यह हार्दिक कामना है कि आसुरिकता के विरुद्ध मनुष्यतारूपी देवी संपत्ति की समरयात्रा विजयश्रीसे मण्डित हो। चाणक्यके मानस में प्रत्येक क्षण यही पवित्र ध्वनि गूंजती रहती थी कि मैंने विधाता के इसी अभिप्रायको सार्थक करनेका निमित्तमात्र बननेके लिये ही भारत में देह धारण किया है। मेरे देह धारणका इसके अतिरिक्त अन्य कोई प्रयोजन नहीं है।

  भारतके वैदिक युगसे लेकर चारों वेदों तथा वेदान्त आदि समस्त ज्ञानभंडारोंमें जो ज्ञाननिधि संचित है वह सब मुझे प्रत्येक क्षण यही प्रेरणा दे रही है कि तुम्हें इस राष्ट्रीय कर्तव्य से विमुख होकर एक भी श्वास लेनेका अधिकार नहीं है। तुम भारतवासियोंको मनोभूमिको ही अपना कर्मक्षेत्र या कर्मभूमि मान लो। इसलिये मान लो कि तुम विवेकी हो। कर्तव्यका भार विवेकी हीके पास रहता है। विवेकी ही किसी भी सच्चे राष्ट्रकी शक्ति होते हैं। आजका भारतवासी विश्वसाम्राज्य के एकच्छत्रसम्राट् मनुष्यता नामवाले जीवित आराध्य भगवान् की उपेक्षा कर रहा है और अलीक अस्तित्व रखनेवाले कल्पित ईश्वरकी प्रवंचक कल्पनासे बहककर व्यक्तिगत जीवनमें मोह रखनेवाला कपट धार्मिक आसुरी शक्तिका समर्थक बनकर कर्तव्यभ्रष्ट बना हुआ है।

 चाणक्यने देखा कि भारत अध्यात्मिकताको जन्मभूमि है। भारतके एक प्नान्तसे दूसरे प्रान्ततकएक छोरसे दूसरे छोरतक, बसा हुआ समस्त मनुष्यसमाज आध्यात्मिक स्वतंत्रताकाप्यासा है।भारतका प्रत्येक मनुष्य अपनी कल्पनामें आध्यात्मिक लक्ष्यक पहुंचना चाहता है। भारतका पारिवारिक संगठन तक आध्यात्मिकताके वन्धन (शासन) को स्वीकार करके चलता है। भारतका वर्णाश्रमधर्म मनुष्यके जीवनमें अध्यात्मिकताकी विजया फैराना चाहता है। यह सबकुछ होनेपर भी भारतका आध्यात्मिकता भ्रान्तिकी अैरजा रही है। यह देखकर चाणक्य कर्तव्य बुद्धि जागी कि वह वाकि आप जो भारतको विश्वविधा अनन्यसाधारण ( विशिष्ट ) देन है साली या बादर चली गई है और कुछ गुल किवाय तथा व्यावहारिक विचार आध्यात्मिकेनाम से मिथ्या महत्व है। व्यवहार या कर्मकी दिशाको ठीक रखना ही आध्यात्मिकता या ज्ञान है। कर्मको उसको उचित दिशा सुयानेवालाजो ध्रुवयन्त्र है वही तो अध्यात्म ज्ञान है।

  भारत आध्यात्मिकताकी जन्मभूमि होता हुआ भी व्यावहारिक ज्ञान से दूर हटता जा रहा है जबकि आध्यात्मिकता ज्ञानसे अलग कोई भी मूल्य नहीं है। भारतका वर्णधर्म मानव सामाजिक कर्तव्यों पर आधारित न रहकर मानवकीकर्ताकी ओर भगाये ले जा रहा है। भारत वर्णाश्रम धर्मके नामपर अकर्मण्यताका बोलबाला होता चला जा रहा है। समाज इतना अविचारशील हो गया है कि उसने समाजके प्रति अपना कोई उत्तरदायित्व न माननेवाली नैष्कर्म्य नामको स्थितिको श्रेष्टता दे डाली है, एक काल्पनिक आध्यात्मिकता बना ली गई है और उसको अपना बना लिया है। कर्मसंन्यासकी स्थितिने भारतीय मनुष्यको कर्तव्यहीन झुंडोंके रूप में परिवर्तित कर डाला है। जिस गाईस्थ्य धर्मका लक्ष्य समाजका सामूहिक कल्याण करना था, श्रान्त आध्या- त्मिकता के प्रचार उसका रहने देकर प्रत्येक गृहस्थको कर्म- संन्यासका प्रतीक्षक बना डाला है।

  भारतका गर्हस्थ्यधर्म समाज कल्याण की उपेक्षा करने लगा है। जिस गार्हस्थ्य धर्मको सामाजिक मोक्षका उपासक होना चाहिये था वह उसकी उपेक्षा करके व्यक्तिगत मोक्ष नामक अलीक लक्ष्यको अपनाकर वर्णाश्रम धर्मकी कल्पनाके मुख्य लक्ष्य सामाजिक शृंखलाका संरक्षक न रहकर उसका घातक बन गया है। भारतका प्रत्येक अनुष्य कर्तव्यहीन होकर नैष्कर्म्य सिद्धि नामक मोक्षका प्रतीक्षक बनकर सामाजिक हितों की ओर से मुख मोड बैठा है। व्यक्तियोंसे ही समाज बनता है। जैसे व्यक्ति होते हैं वैसा हो समाज होता है। एक तिल तेल दे सकता है तो समस्त दिल तैल दे सकतेहैं। एक सिकता तैल नहीं दे सकती तो समस्त सिकताओंसे भीतेल प्राप्त नहीं हो सकता।

  व्यक्ति अधःपतित हों तो समाज भी अधःपतित होता है। व्यक्तिका अधःपतन समग्र समाजका अधःपतन होता है। समाजका अधःपतन राज्य व्यवस्थाका पतित बनाये बिना नहीं मानता। पतित राज्यव्यवस्था सम्पूर्ण राष्ट्रको निर्बल मनुष्यतासे हीन तथा राष्ट्रीय कर्तव्योंसेउदासीन बना डालती है। ऐसे उदासीन राष्ट्रका राजा राष्ट्रको पतितावस्था में रखता और प्रजाकी सुखसुविधाका चोर तथा घातक बन जाता है। वाणक्यकालीन भारत में भी राजा प्रजाका पितापुत्रवाला पवित्र संबन्ध विकृत हो चुका था। प्रजाको केवल धनोत्पादनका यन्त्र मात्र मान लिया गया था और राजा प्रजाके धनोंका संरक्षक न रहकर अपहारक बन गया था। ये सब तब भारतकी आभ्यन्तरिक निर्बलतायें थीं जो चाणक्यका मर्मच्छेद कर रही थीं।

  भारतकी इसी आभ्यन्तरिक निर्बलताके अवसर पर सिकन्दर भारतपर आक्रमण कर बैठा। सिकन्दरका लक्ष्य पहले तो पर्वतकका और फिर मगधका सिंहासन लेकर भारतका सम्राट बनना था । क्योंकि भारत में ये ही दो मुख्य शक्तिशाली राजा थे। चाणक्यने सिकन्दरके पश्चिमोत्तर भारतपर किये जानेवाले आक्रमणको रोकने के लिये मगधराजकी सेवामें स्वयं उपस्थित होकर यह सुझाब लेने का प्रयत्न किया था कि "पश्चिमोत्तर भारतकी

रक्षामें सहयोग देना मगधकी ही रक्षा है। पश्चिमोत्तर भारतके नागरिकोंपर होनेवाला अत्याचार मगधके नागरिकोंपर ही अत्याचार है। नागरिक चाहे पश्चिमोत्तर भारतका हो या दक्षिणका, देशके प्रत्येक सच्चे नागरिककी दृष्टि में वह अत्याचार समस्त राष्ट्रपर अत्याचार है। देशके किसी भी प्रान्तके नागरिक पर होनेवाले अत्याचारका दमन समस्त समाजको संगठित शक्ति से किया जाना चाहिये।" परन्तु संकीर्ण दृष्टि मगधराज प्रान्तीयताके पंकमें सना हुआ था। उसपर इस सुझावका कोई प्रभाव नहीं पड़ा। यह देखते ही चाणक्य के कर्तव्यशस्त्रको एक नया मोड़ ले लेना पड़ा। तब चाणक्यके सामने इससे भी बड़ा राजनैतिक कर्तव्य आ उपस्थित हुआ। मगधराजकी हो नहीं देशभरके राजाओंको यही संकीर्ण मानसिक स्थिति थी। देशके राजाओंको इस मानसिक स्थितिको देखकर चाणक्यको निश्वय करना पडा कि देशभरकी संपूर्ण बुद्धिको सुमार्गपर लाये बिना भारतकी रक्षा असंभव है।

 अबतक चाणक्य के राष्ट्ररक्षा संबन्धी प्रयत्नो अंशतः शाखा सिंचनकी स्थिति अपनाई हुई थी। चाणक्यको भारत रक्षा के संबन्ध में मगधराजकी ओरसे निराश होते ही शाखा सिंचनकी नीति त्याग देनी पड़ी और उसके स्थानपर मूल सौचनकी नीति मुख्य रूप से अपना लेनी पड़ी। दूसरे शब्दों में उन्हें भारतको एक राष्ट्रका रूप देने का निश्चय करना पड़ा। क्योंकि ऐसा किये बिना भारतके उद्धारका अन्य कोई मार्ग शेष नहीं रह गया था। उन्हें दीखा कि देश में कहीं भी राष्ट्रीय उत्तरदायित्व काम नहीं कर रहा है। जबतक देशके घर घरमें जाकर देशके लोगों को राष्ट्रीय उत्तरदायित्वका जीवित पाठ नहीं पढाया जायगा तबतक राष्ट्र संगठन असंभव है। जबतक देश के छोटे राजाओंका अपना अपना अलग अलग राग अलापना बन्द नहीं किया जायगा और जबतक राष्ट्रको एक महाकार्य के रूप में संगठित नहीं कर लिया जायगा तबतक राज्यव्यवस्थाको समाजका संरक्षक नहीं बनाया जा सकता।

 अब देशवासियोंको राष्ट्रीयता खाना ही एकमात्र कर्तव्य अपनी अनिवार्यता लेकर चाणक्य के सामने आउपस्थित हुआ। उस समय के देशके सौभाग्य से भारतवासियोंको राष्ट्रीयताका जीवित पाठ देनेके लिये चन्द्रगुप्तकी श्रात्रशकि चाणक्यको शत्रुसुधारककल्पनाको सेनाके लिये हाथ जोडकर नम्रताकेसाथउपस्थित रहने लगी थी। चाण्यक्यकी राष्ट्ररक्षासंबंधी प्रत्येक योजनामेश्रद्धाके साथ आत्मदान करते रहनाचन्द्रगुप्तकीव्रत बन गया था। चाणक्यऔर चन्द्रगुप्तसेब्राह्म तथा क्षात्रशक्तियोंका निर्देशानुसारसिकन्दरके ईरानपर आक्रमणकों ही भारतपर आक्रमण मानकर ईरान की सहायता के लिये अपनी रक्षकसेनाओंकोंभिडाया था।

 चन्द्रगुप्तकी चाणक्यकेप्रति आत्मसमर्पणकीजो भावना थी वह उसका एक निष्काम कर्तव्यपालन था। आत्मसमर्पण किसी भावी मौतिक लाभके लिये नहीं किया गया था। परन्तु ईश्वरीय व्यवस्थाकी भचिन्तय इच्छासे इस आत्मसमर्पणमे अन्तमें चन्द्रगुप्तकोंभारतका सम्राट् ही नहीं बना दिया किन्तु संसार भरके सम्राटोंसे भी अधिक यशस्वी बना डाला। ईरान में सिकन्दरसे अपनी अश्वक सेनाओंको कपासे पश्चचातसे चन्द्रगुप्तका प्रत्येक संग्राम भारतमे मनुष्यता तथाराष्ट्रीयताकोजगाने की दृष्दिसेकिया जाने लगा था। चन्द्रगुप्तने अपने जीवन में जितने संग्राम किये सबसे संपूर्ण भारतकी जाग्रत मनुष्यताका पूरा सहयोग मिलने लगा था। चन्द्र. गुप्तने अपने राजनैतिक प्रयत्नोंमें धार्मिकताको प्रमुख स्थान दिया था उसीके कारण इस धर्मप्राण देशमें उसके लिये अनुकूल वातावरण प्रस्तुत हो चुका था। यही कारण था कि देश में उसकी प्रत्येक समस्यात्राको विजय मिलना सुनिश्चित होगया था।

  अनथक कर्मवीर चाणक्यने भारतके घर घरमें यह आदर्श फैला दिया थाकि "कर्म–संन्यासका आदर्श राष्ट्रघाती होनेंके कारण आध्यात्मिकता नहीं है। धर्मको जंगलोंकी गुफाओं में आत्मप्रकाश न करके उसे राष्ट्रमें ही आत्म–

प्रकाश करके रहना चाहिये। कर्मसंन्यास या पारलौकिक चर्चा मनुष्यता घाती कर्मविमुखता है। सनुष्यको कर्म त्यागना नहीं है उसे तोड ले सुधारना है। उसे भविष्य नहीं सुधारता उसे तो केवल अपना वर्तमान सुधारना है। मनुष्यका कर्मक्षेत्र भविष्य नहीं है किन्तु वर्तमान ही मनुष्य की कर्तव्यभूमि है। मनुष्य व्यक्तिगत मोक्षकी अलीक कल्पनाको त्याग दे और राष्ट्रकल्याणमें ही आत्मकल्याण समझकर अपने आपको राष्ट्र सेवा में लगा दे यहीमानव धर्म है। चाणक्यो दीख रहा था कि आजके भारतके द्वारपर पश्चिमकी म्लेच्छशक्तियां भारतको आदर्शच्युत करके भारतीय मनुष्यताको पददलित करनेके लिये उपस्थित हैं। चाणक्य भारत के लोगोंको समझा रहा था कि पश्चिमोत्तर भारत के मनुष्य समाजदर होनेवाला यह आक्रमण भारतकीसनुष्यता और राष्ट्रीयता पर आक्रमण है।

 प्रत्येक भारतवासी इसको अपनी ही मनुष्यता तथा राष्ट्रीयता पर आक्रमणानकर इससे लोहालेनेके किये धर्मतः बाध्य है। जो भारत वासी अपनी मनुष्यता तथा राष्ट्रीयताको रक्षा के नामपर आततायीसे लोहा लेने के लिये धार्मिक विवश है वही सच्चा आध्यात्मिक है, वह सच्चा नीतिमान है और वही सच्चा शूरवीर है। मनुष्यता ही राष्ट्रीयता है। मनुष्यता ही मानवका आराध्य सत्यस्वरूप ईश्वर है। नैतिकता ही मनुष्यताका संरक्षण करनेवाली है। क्योंकि मनुष्य समाज में कहीं कहीं भी किसीपर होनेवाला आसुरी आक्रमणसंपूर्ण राष्ट्रभरकी मनुष्यतापर आक्रमण होता है, इस लिये संपूर्ण राष्ट्रका प्रत्येक मानव उस आ.सुरी आक्रमणका दमन करनेके लिये जिस धार्मिक दृष्टि से बँधा हुआ है वह धार्मिक बन्धनही सच्ची आध्यात्मिकता, सच्ची नैतिकता और सच्ची शूर वीरता है।

 चाणक्यके ये उपदेश उस समयके भारतीय समाजमें ऊपरवान न होकर श्रद्धा के साथ सुन लिये गये। चन्द्रगुप्लने चाणक्यके निर्देशानुसार भारतको केवल शस्त्रवलसे ही संगठित नहीं किया किन्तु भारतके मनुष्य समाजपर शस्त्रबलसे भी कहीं अधिक शक्ति रखनेवाले अनन्त शक्तिसम्पन्न

घटघटवासी सत्यस्वरूप विवेक भगवान् के द्वारा संगठित किया, देशकी कपट आध्यात्मिकता नामवाली कर्तव्यविमुख आसुरी प्रवृत्तियोंको पराजित किया और देश में फैली हुई अपनी राज्य संस्थाको सुदृढ बनाने और उसे सुधारकर रखनेकी ओरसे उत्पन्न हुई दीर्घकालीन उदासीनताको मूलसे मिटा डाला। उस उदासीनताको मूलसहित मिटाकर देश में राष्ट्रीय पुरुषार्थको जगाया और जगाते जगाते समग्र भारतके मानव समाजको अपने साथ कर लिया। चाणक्यने जो भारतपर विजय पाई उसे केवल राजनैतिक विजय नहीं कहा जा सकता। वह विजय जितनी राजनैतिक है उससे कहीं अधिक आध्यात्मिक विजय कहा जा सकता है।

  इतिहास में चाणक्यकी आध्यात्मिक विजयके प्रमाण विद्यमान हैं। चाणक्य- का शिष्य चन्द्रगुप्त मगध के सिंहासन पर आरूढ होने से भी पहले समुद्र से हिमालय पर्वन्तवासी मानव-समाजके हृदयका सम्राट् बन चुका था। चन्द्रगुप्त भारत में श्रद्धा, प्रेम तथा स्नेहका आसन पा चुका था। यही चाणक्यकी आध्यात्मिक विजय थी। यही कारण था कि लोग चन्द्रगुप्तके नाम से संत्रस्त न होकर प्रेम तथा कृतज्ञतासे उसके शासनको शिरोधार्य करने लगे थे। क्योंकि चाणक्यका आदर्श भारतवासियोंके हृदय में स्थान पा चुका था इसलिये भारत में चन्द्रगुप्तकी विजयके परिणामस्वरूप सुसंगठित राष्ट्रीयताका जन्म हो गया था। क्योंकि सुसंगठित राष्ट्र निर्माणका आदर्श मनुष्यताका संरक्षक होता है इस कारण वह आदर्श जगत् भरके लिये वरेण्य आदर्श है। इस दृष्टि से चाणक्यने भारतके ही नहीं संसार भरके मनुष्य समाजको निर्भ्रान्त राजनैतिक दृष्टिकोण देनेवाले मार्ग-दर्शक के रूप में जो प्रतिष्ठा पाई है चाणक्य उसके सर्वथा उपयुक्त थे।

**आर्य चाणक्यकी नीति**

  आदर्श राष्ट्र, आदर्श राजचरित्र, तथा सुसंगठित अखंड भारतीय साम्राज्य इन तीन बातोंकी स्थापना करना चाणक्यकी कल्पनामें था। यह महापुरुष अपनी इन तीनों कल्पनाओंको मूर्तरूप देने में उन दिनों जब कि आजके

 वैज्ञानिक आविष्कारों की सुविधाएं नहीं थीं केवल चौबीस वर्ष में पूर्ण रूपसे सफल हुआ था। उन्होंने चन्द्रगुप्त मौर्यमें आदर्श राजचरित्रका निर्माण करके दिखाया और उसीके मार्गदर्शन के लिये कौटलीय अर्थशास्त्र की रचना की। उन्होंने आदर्श राष्ट्र निर्माणकी दृष्टि से भारतके अपने अपने क्षुद्रस्वार्थों के लिये आपस में लडते, झगडते छोटे-छोटे राज्योंको एक विशाल शक्तिशाली राष्ट्र के रूपमें बदला और उसकी शासन व्यवस्थाको सुचारु रूप से चलाने के लिये अर्थशास्त्र के रूप में एक निर्दोष विधान बनाकर प्रस्तुत किया। भारतके प्राचीन संस्कृत साहित्य में कौटलीय अर्थशास्त्रका महत्वपूर्ण स्थान। उस समय उनका यह महान् ग्रन्थ भारतके प्रत्येक प्रान्तकी पाठविधियोंमें स्वीकृत हो चुका था।  
  इस ग्रन्थके सम्बन्धमें जर्मन विद्वान् बेलोरेनने लिखा है—'अर्थशास्त्र एक ऐसे प्रतिभावान् मस्तिष्ककी उपज है जो न कभी लक्ष्यभ्रष्ट हो सकता है और न विशृंखल ही और यह ग्रन्थ राजनैतिक विचारधाराकी पराकाष्ठाको पहुंचा दिया गया है।’ इस ग्रन्थ में राष्ट्रके स्वदेशी तथा विदेशी नागरिक सामरिक, व्यावसायिक, व्यावहारिक, अर्धनैतिक, राजस्विक तथा न्याय आदि राष्ट्र निर्माण तथा समाज संगठनसे सम्बन्ध रखनेवाले समस्त आवश्यक विषयोंका पूर्ण मार्गदर्शन कराया गया है। इसमें इन सब विषयपर सुप रिष्कृत ढंगसे विचार किया गया है।

  चाणक्यने इस ग्रन्थ में स्थान स्थानपर जिस प्रकार मनु, बृहस्पति, औश नश, भारद्वाज, विशालाक्ष, पराशर, पिशुन, कौणपदन्त, वातव्याधि, बाहुदन्तीपुत्र आदि आचार्यों के मतोंकी अनेक स्थानोंपर तुलना की है। उनकी तुलनासे यह स्पष्ट हो जाता है कि प्राचीन भारत में समाज तथा राष्ट्रसंबंधी विषयोंपर भले प्रकार विचार भी होता था और इन विषयों के अध्ययनकी एक जीवित परम्परा भी थी। उन्होंने पूर्वाचार्यों के मतोंका उल्लेख करते हुए 'नेति कौटल्यः " नेति चाणक्यः' आदि शब्दों में जिस प्रौढता से अपने मतकी स्थापना की है उससे इनका आत्मविश्वास पूर्ण निःसंदिग्धता

प्रकट होती है। इन्होंने जहां अर्थशास्त्रका उद्धार किया वहां विघटित होने से निर्बल पड़ गये हिंदु राज्यतंत्र को एक शस्त्रके नीचे लाकर सबल हिन्दू राज्यका रूप देकर हिन्दू राजनीतिमें नवनि जान डाल दी थी। उस समय में छोटे–छोटे हिन्दू राजा कलहों तथा व्यसनोंमें फँसे रहते थे। देश में एकताकी स्थापना करनेवाला कोई शासन नहीं था।

 चाणक्यने मनुष्य समाजको सब प्रकारको सामाजिक व्याधियोंसे मुक्त कर दिया था और देशको कल्याण तथा अखण्डशान्तिका अव्यर्थ राजमार्ग दिखाया था। चाणक्यकी कल्पना देशद्रोह मनुष्यसमाजका कलंक है। इस कलंकको धोना प्रत्यकराष्ट्रप्रेमीका पवित्र कर्तव्य है। चाणक्यने देखा कि प्रभुताके लोभमें दो देशद्रोहिकाबोज विद्यमान है। सच्चा राजा बननेके लिये यह अनिवार्य रूपये आवश्यक है कि वह प्रभुताका लोभी न होकर सच्चा रामाजसेवक हो। अपने समस्त राजनैतिक प्रयत्नोंके द्वारा इसी सत्यको मानके सामने रक्खा था और रखकर राजाओंको तो आदर्श राज्य तथा राष्ट्रको आदर्श समाज बनाने की कला दिखाई थी।

**राजानमुत्तिष्ठभानमनुतिष्ठन्ते भृत्याः।  
प्रमाद्यन्तमनुप्रमाद्यन्ति।  
कर्माणि चास्य भक्षयन्ति।  
द्विपद्भिश्चातिसंघीयते।  
तस्मादुत्थानमात्मनः कुर्वीत।  
राज्ञांहि व्रतमुत्थानं यज्ञं कार्यानुशासनम्।  
दक्षिणा वृत्तिसाम्यं च दीक्षितस्याभिषेचनम्।  
प्रजासुखे सुखं राज्ञःप्रजानां तु प्रियं हितम्।  
तस्मान्नित्योत्थितो राजा कुर्यादर्थानुशासनम्।  
अर्थस्य मूलमुत्थानमनर्थस्य विपर्ययः।  
अनुत्थाने ध्रुवो नाशः प्राप्तस्यानामतस्य च।  
प्राप्यते फलमुत्थानाल्लभते चार्थसम्पदम् ॥ **अर्थशास्त्र १–१९

  यदि राजा अपने काम में तत्पर ( मुस्तैद ) हो तो अमात्य आदि सब भृत्य अपना अपना काम ठीक ठीक करते हैं। यदि राजा आलस्य करे और अपना राजधर्म न पाले तो असाध्य आदित्य भी अपना अपना कर्तव्य करने में प्रमाद करने लगते हैं और राजाका राष्ट्रसेवाकार्य कर डालते तब शत्रुओं राजाको अभिभूत करने का अवसर मिल जाता है। इस लिये राजा राजधर्मपालनके सम्वन्धमेंसदा ही सजगऔर कटिबद्धरहे। राजा सजग तथा कटिबद्ध रहने के लिये अपने दिनरातको दिनचर्यक शासनसम्बन्धी कठोर अटल बंत्र में बांधकर उद्योगतत्पर कटिबद्धता ही राजाका व्रत है। व्यवहारनिर्णय हो राजाकायज्ञ है। सम्बन्ध में शत्रु मित्र समष्टि हीराजाका दान है। प्रजाकेसुख में ही राजाका सुख है। प्रजाकाहीतही राजाका दित है। राजाका अपना कोई व्यक्तिगत हित नहीं है।प्रजाओंकाप्रिय हीराजायोंकाहीतहै। इन कारणोंसे राजा नित्योद्योगी रहकर अर्थव्यवहार करे। उद्यम हीसिद्धिका एकमात्र उपाय है। अनुद्योग अनर्थका मूल है। आलस्य के कारण उद्योग न करनेपर प्राप्ततथा आगामी ( प्राप्तव्य ) दोनों प्रयोजनका निश्चित विनाश हो जाता है। उद्योग में ही फल मिलता है और अर्थ सम्पत्ति प्राप्त होती है। उद्योग तीनों कालोंमेहितकारी हैं।

  इस प्रकार चाणक्य राजाका प्रजासे अलग स्वार्थी व्यक्तित्व मिटाकर उसे समाजसेवकका श्लाघनीय स्थान दिया है। चाणक्यकी साम्राज्य कल्पना स्त्रेच्छाचारी एकतन्त्र कहलानेवाले किसी व्यक्ति या दलमात्रका शासन नहीं है। उसकी साम्राज्य कल्पना तो सम्पूर्ण मनुष्पसमाजका स्वाधीन शासन है। चाणक्यमें मन्तव्यानुसारराजामें विचारशील गृहस्थके समान व्यवस्था सम्बन्धी समस्त गुण होने चाहिये। उसे राष्ट्रव्यवस्थाके नामपर एक काौडी भी व्यर्थ नष्ट न होने देना चाहिये। उसे अपनी अगणित प्रजाको अपने पारिवारिक सदस्योंकी भांति बड़ी चिन्ता तथा सतर्कता से सत्यके शासन में रखना चाहिये। उसे प्रजाको सत्यके शासन में रखने के लिये स्वयं धर्मके मार्गपर चलना चाहिये और अपनी प्रजाके सामने अपने सत्याचरणोंका

सुदृष्टान्त उपस्थित करके लोगोंको सन्मार्ग पर चलनेके लिये उत्साहित करना चाहिये। उसे राष्ट्रीय कर्तव्यपालन में प्रत्येक क्षण सचेत रहना चाहिये। विश्वासघाती शत्रुओं की चेष्टाओंको व्यर्थ करनेके लिये पूरा सावधान रहना चाहिये। प्रजापर अनुचित करभार नहीं लादना चाहिये। प्रजा तथा राज- कर्मचारियों के समस्त आचरण विश्वस्त गुप्तचरोंके द्वारा देखे भाले पडताले जाने चाहिये। प्रजामें गृहकलह नहीं होने देना चाहिये। प्रजापर राजकर्मचारियों तथा राजसभा के सदस्यों के अत्याचारोंको मिटाने तथा राजविद्रोहका दमन करनेके लिये प्रभावशाली प्रबन्ध रखना चाहिये। अपने राज्यकी रक्षाका सुदृढ प्रबन्ध करके पडोसी शत्रुराज्यको अपने वश में रखना भी राजाका राष्ट्रीय कर्तव्य है। शत्रुओं के साथ मिलकर रहना या उन्हें अपना सहयोगी बनाना नीतिहीन आचरण है। चाणक्यकी यह नीति प्रत्येक काल में सब देशोंके लिये मान्य है। भारतकी यही राजनीति है। भारतकी यह राजनीति वैदिक युगकी प्राचीनताका ठीक ही अभिमान करती है।

 इसलिये करता है कि चाणक्यने श्रुति स्मृति पुराणों में दण्डनीतिके नामसे उल्लिखित राजनीतिको अपने अर्थशास्त्र में संकलित करके बृहस्पति, भरद्वाज, विशालाक्ष, वातव्याधि आदि आचार्यों के सिद्धान्तोंको भी उसमें संकलित किया है। उन्होंने समाजसंगठनके आदर्शको ही मनुष्यमात्रके धार्मिक जीवनका उत्स (मूल, झरना) मानकर साधु राजाको उस आदर्शका संरक्षक बनाया है। अपने राज्य में जितेन्द्रियताको रक्षा करना ही राजाका मुख्य कर्तव्य स्वीकार किया है। सभासदों, पुरोहितों, मन्त्रियों, सेनापतियों तथा दूत आदिके चरित्रों जितेन्द्रियताकी कसौटी पर कसने के लिये तीक्ष्ण निरीक्षण करते रहना राजाका अनिवार्य कर्तव्य बताया है। यही उनकी राजनीतिकी वेदानुकूलता है। जितेन्द्रियता ही वेदका सर्वस्व है।

  राजशक्तिको समाजकीअनिवार्य आवश्यकता बताया है। समाज में राजशक्ति न रहने से समाजकी मानवोचित कर्मण्यता नष्ट हो जाती और आलस्य तथा अपवित्रता समाजके देह और आत्मा दोनों को नष्टभ्रष्ट कर डालते हैं।

जैसे मनुष्यकी व्यक्तिगत कामासक्ति उसकी दृष्टिको अंधा बना देती और उसे इन्द्रियोंके दास बनाकर छोडती है, इसी प्रकार राजाकी अजितेन्द्रियता राज्य में बाह्य शत्रुओंको आनेका निमन्त्रण देकर राजाको पराधीन बना देती है। अपनी इन्द्रियोंको वश में न रखनेवाला राजा सागरपर्यन्त भूभागका अधिपति होता हुआ भी नष्ट हो जाता है। मन्त्रियों की अजितेन्द्रियता तथा अनुचित महत्वाकांक्षा भी राजशक्तिका प्रबल शत्रु होने के साथ साथ देशपर विपत्ति आनेका भी प्रबल कारण होता है। इसलिये चाणक्यने मन्त्रियों की योग्यता के लिये सद्वंश, विद्या, दूरदष्टि, ज्ञान, साहसिकता, वाग्मिता, बुद्धि की प्रखरता, उत्साह, स्वाभिमान, चारित्रिक निर्मलता, आदर्शनिष्ठा, आत्मसंयम तत्परता तथा दृढचित्तताको कसौटीके रूप में बताया है। मन्त्री लोग इन्हीं गुणोंके आधारपर समाजको सच्ची व्यावहारिक आध्यात्मिकता तथा सुश्रृंखलाके बंधनमें रख सकते हैं। इस आदर्शसे हीन मन्त्रियोंका देशद्रोही और राजद्रोही हो जाना अनिवार्य है।

  उस समयके देशका यह सौभाग्य था कि समुद्रसेहिमालय तक सुविस्तीर्ण भारतीय साम्राज्यकी उर्वर भूमिमें समाजकी संगठित शक्ति से धन-संपत उत्पन्न करके देश में सुखशान्तिको अविच्छिन्न गंगा बहानेका आचार्य चाणक्यका सपना साकार हो गया था और उनके व्यावहारिक आध्यात्मके प्रचारके प्रभाव से देश में धर्मराज्य स्थापित हो गया था। चन्द्रगुप्त उसका पुत्र बिन्दुसार तथा पौत्र अशोक चाणक्यकल्पित धर्मराज्यके स्थापक होने ही के कारण संसारभरके सम्मुख न्यायनिष्ठ शान्तिप्रिय राजचरित्रका आदर्शरखने में समर्थ हुए थे।

**आर्थिक आधारोंपर समाजरचनाके दोष**

  आर्थिक आधारोंपर समाजका पुनर्निर्माण करना चाहनेवाले लोग संसार में अधिक संख्या में हैं। परन्तु ये लोग नहीं विचार पाते। आर्थिक आधारोंपर समाजका पुनर्निर्माण करनेसे देश में स्वार्थी प्रवृत्तियोंको अनिवार्य रूपसे बढावा मिलता है और अन्त में अव्यवस्था और पापको फैलने से रोका ही

नहीं जा सकता। इस कारण समाजका पुनर्निर्माण अर्थक आधारपर न करके सत्य तथा न्यायके आधारपर करना चाहिये। सत्य तथा न्यायके आधारपर समाजका पुनर्निर्माण करनेसे ही आदर्श राजचरित्रका निर्माण किया जा सकता है। न्याय तथा सत्यके आधारपरका पुनर्निर्माण किये विना देशको आदर्श चरित्रवाला राजा नहीं मिल सकता। कौटल्य जो उन दिनों आसेतुहिमाचल भारतकी छलता फिर रहा था उसमें उसका यही महान् उद्देश्य था कि लोगोंके सामने सत्य और न्यायके आधार समाजसंगठन करके देशको आदर्श राजा देकर व्यावहारिक रूप में समझा दिया जाय कि देखो आदर्श राष्ट्रचरित्र तथा आदर्श राजचरित्र बनानेकी यही एकमात्र विधि है।

 कौटिल्यके सम्मुख भारतके बंधनहनन छिन्नभिन्नसमाजकी दयनीय अवस्था उपस्थित थी। भारतके छोटे–छोटे गणराज्योंकी दुर्बलताओंने चाणक्यको व्याथित कर डाला था। वह अपने देश के समस्त गणराज्योंके सम्मिलनसेएक सुपरिचालित विशाल राज्यकी तथा उसीके साथ उस विशाल राज्य के संचालक सुयोग्य राजाकी आवश्यकता अनुभव कर रहा था। वह देख रहा था कि यदि दशके लिये कोई एक प्रतापी राजा न छांट लिया गया तो इतने विशाल मनुष्यसमाजका छिन्नभिबने रहना अनिवार्य और नष्ट हो जाना निश्चित है। चाणक्यकोमानवसमाजके साध्वंसको रोकनेके लिये वर्णाश्रमानुकूल दण्डनीतिके द्वारा समस्मसमाजको संगठित करके नीतिमान बनाये रखने की आवश्यकता प्रतीत हुई।

 उन्हें दीया कि किसी केन्द्रवर्ती राजाके हाथों में शक्ति दिये विना एक संस्कृतिवाले इस देशको दण्डनीति प्रभावशाली नहीं रह सकती। वे यह भी भली प्रकार समझते थे कि देशकी दण्डनीतिका जहां शासिततथा शत्रुओंके ऊपर प्रभावशाली रहना आवश्यक है वहां उसको शासकोंके ऊपर प्रभावशाली बनाकर रखना उससे अधिक आवश्यक है। दण्डनीतिके शासकोंके ऊपर प्रभावशाली बनकर रहनेसे ही शासनयन्त्र सुपरिचालित

रह सकता तथा शासित लोग नीतिमार्ग पर रह सकते हैं। यदि दण्डनीति शासक लोगोंके ऊपर आपना नहीं हो सकेगी तो राज्यसंस्था अनिवार्य रूपसेनीतिहीन हो जायगी और समाजके बडेलोग छोटोंको संवत कर डालेंगे।अक्सको दलितकालीन भारतका अनेक गणराज्यों में विभक्तकहता ही सारतको सामूहिक शक्तिकेप्रादुर्भुत होनेका विघ्न बना हुआ था।

  उस समयके भारतीय गणराज्यशैव, वैष्णव, जैनवोद्ध आदि भिन्न भिन्नसम्प्रदायोंके प्रभावमें आये हुये थेऔर इसी कारणआपने आध्यात्मिक समझे हुए असामाजिक आदर्शको देशके राजनैतिक आदर्श भी अधिक महत्व दे रहे थे। इस कारण देशकी राजनीति भी पथभ्रष्ट हो रही थी। यह सब देखकर चाणक्यको साम्राज्यनिर्माणका यहीमहत्तर आदर्श उपयुक्त पतीतहुयाकि देश समस्त गणराज्योंकेऊपर भी एक केन्द्रिय राजदण्ड स्थापित करके देश के राजनैतिक आदर्शकी रक्षा की जाय। देशमें इन समस्त गणराज्यको किसी एक राजदण्डकेअधिपत्यमेंलाये बिना राज्यकी सामूहिक रक्षा नामका कर्तव्य राष्ट्रसेंकिसी भी प्रकार नहीं पलवाया जा सकता।चाणक्यको स्पष्टप्रतीत हो रहा था कि प्रान्तीय या स्थान विशेषसे सम्बन्ध रखनेवाली संकीर्ण दृष्टिराखनेवाले गणराज्योंको राष्ट्र भरकी चिन्ता रख सकनेवाली किसी शक्तिमती प्रभुसत्ताकेआज्ञापालक बनाये विना वह साम्राज्यनिर्माण किसी भी प्रकार नहीं हो सकता जो इस समयके भारतीय राष्ट्रकी अनिवार्य आवश्यकता है। वे मानते थे कि देशभरके लोगोंमें अपने व्यक्तिगत जीवनके लिये उत्तरदायित्व पैदा हो जाना ही साम्राज्यनिर्माणकी मुख्य आधारशिला है। आर्य चाणक्यको देश में इस उत्तरदायित्वको जगाना आवश्यक दीख रहा था।

 नैतिकता ही मानवजीवनका सार है। मानवजीवनकी सार नैतिकताको अपने व्यावहारिक कर्म क्षेत्र में सुरक्षित रखना ही समाजकल्याणकारी व्यक्तिगत उत्तरदायित है। इस उत्तरदायित्वको सामने युक्तिपूर्वक उपस्थित करके राष्ट्रसे स्वीकृत करा लेना चाणक्यकी सफल नीति थी। वे

समझते थे कि मनुष्य हृदयपर विजय दिलानेवाला ब्रह्मास्त्र युक्ति ही है, बलात्कार नहीं। वे मनुष्यकी स्पष्ट ज्ञानशक्ति तथा तीक्ष्ण बुद्धिवृत्तिको दी ऐसा अव्यर्थ हथियार समझते थे जिससे बाह्य प्रतिकूल परिस्थितियों को पराभूत किया जा सकता है। वे अपनी स्पष्ट ज्ञानशक्ति तथा सुतीक्ष्ण बुद्धिवृत्तिको ही सदा काममें लाते थे। आर्य चाणक्य में इन अभूतपूर्व गुणोंने जैसा पूर्ण आत्मविकास पाया था संसारके इतिहासमें वैसा विकास पानेवालोंका प्रायः अभाव पाया जाता है। चाणक्यने गुणजन्य आत्मविश्वासके कारण ही अपने तीनों महान् उद्देश्य पूरे किये थे। भारतमै जो राजनैतिक शक्तिका सूत्रपात हुआ बहचाणक्यकीबुद्धि के ही कारण हुआ। उसी सूत्र- पातके कारण भारत अशोकके समय पहली वार संसारको सफलताके साथ शान्तिप्रेम और भ्रातृभावका सन्देश सुनाने योग्य बना। हिन्दुसार तथा अशोक दोनोंके यशकी पृष्ठभूमि भी आर्य चाणक्यकी प्रतिभा दी थी। इस दृष्टिसे चाणक्यको न केवल भारत के प्रत्युत संसारभरके इतिहासके अत्यन्त महत्वपूर्ण युगका प्रवर्तक कहा जा सकता है।

  चाणक्यने आदर्श राष्ट्र, आदर्श राजचरित्र तथा अखण्ड राष्ट्रनिर्माण नामक अपने तीनों महान् उद्देश्यों को पूरा करने के लिये भारत पर होने वाले विदेशी आक्रमणको व्यर्थ करना आभ्यन्तरिक देशद्रोहियोंको मिटाना तथा व्यक्ति गत स्वार्थहीन आदर्श समाजको संगठित करना आवश्यक समझा और अपने सफल प्रयोगोंसे भारतवासियोंको इन सब बातोंकी व्यावहारिक शिक्षा दी। यदि वे देशद्रोहियों को देशद्रोह करनेका अवसर देते रहते, देशको विदेशी आक्रमणकी संभावनाको न मिटा डालते, देश तथा उसके प्रत्येक ग्रामको विदेशियोंसे पृथक् पृथक् स्वतन्त्र रूप से लोहा लेने के लिये प्रस्तुत न कर देते, देश में व्यक्तिगत स्वार्थ भावनाको फूलने फलने देते तो देशसे राष्ट्रसेवा नामका मानवधर्म पलवाया नहीं जा सकता था। राष्ट्रसेवामें ये तीनों कर्तव्य अत्याज्यरूपसे राष्ट्रसेवा सम्मिलित है। जिस राष्ट्र देशद्रोही लोग हैं जो राष्ट्र विदेशी आक्रमण या लूटको व्यर्थ नहीं बना सकता जिस राष्ट्र के ग्राम शत्रुओंके मार्ग पग पगपरप्रतिरोधके लिये सन्द नहीं होते, जिस राष्ट्रका मनुष्यसमाज अपने व्यक्तिगत स्वार्थीको समाजके महत्तम स्वार्थ में विलीन

करना नहीं जानता, जान लो कि उस राष्ट्र में राष्ट्रसेवाका स्थान सूना पडा हुआ है। जान लो कि वह राष्ट्र असुरोंकी स्वेच्छाचारिताकी क्रीडाभूमि बन चुका है। आजके भारतवासीको चाणक्यसे राष्ट्रसेवाका यही महत्वपूर्ण पाठ पढना है।

 अपने समाजसे अलग मनुष्यका कोई मूल्य या अस्तित्व नहीं है। मनुष्यकाजो समाज है वही तो उसका राष्ट्र है। राष्ट्र दो राज्यसंस्थाका कर्णधार है। राष्ट्र ही राजाकी कल्पना निर्माण और नियुक्ति करता है। राजाकी भ्रान्ति तथा दुष्प्रवृत्तियोंको रोकना राष्ट्ररूपी राज्यसंस्थाके कर्णधारका ही काम है। राष्ट्र अपनी राज्यसंस्था रूपी नौकाको लेनेमै योडासा भी प्रमाद करेगा तो इस नौकाका डूब जाना तथा अपने सब यात्रियोंको डूबनेके लिये विवश करना निश्चित हो जायगा। इसलिये कौटल्यने राष्ट्रसम्मत जितेन्द्रिय राजाको समग्र राष्ट्रका प्रतिनिधित्व करनेका अधिकार दिया है और उसके कंधोंपर सम्पूर्ण राष्ट्रका नैतिक तथा वैज्ञानिक दोनों प्रकारका उत्तरदायित्व सौपाहै। उनका यह सुदृढ विश्वास था कि जैसे संपूर्ण प्राणियोंके पदचिन्ह हाथी के पैसे समा जाते हैं इसी प्रकार संसारके समस्त धर्म राजधर्म के उदरमें समा जाते हैं। राजधर्म समस्त धर्मोका संरक्षक है। जिस देशका राजधर्म सुरक्षित रहता है उसीकी समस्त प्रजा धार्मिक रह सकती है। यदि राजधर्म सुरक्षित या व्यवस्थित नहीं रहता यदि वह लूला, लँगडा, अंधा, बहरा बनकर रहता है तो राजचरित्रका अनुकरण करनेवाली प्रजा धर्ममार्गपर नहीं रह सकती।

 चाणक्यको जो भारतमें अखण्ड राष्ट्रका निर्माण करनेकी प्रेरणा मिली थी वह एक तो भारतपर बाह्यशत्रुओं के आक्रमणको हटाने, दूसरे उस आक्रमण में आभ्यन्तरिक देशद्रोही शत्रुओं का सहयोग मिलना असंभव बना देनेको आवश्यकता से मिली थी।

 भारतपर विदेशी आक्रमण होते ही भारतको राजनैतिक रुग्णावस्था राष्ट्रवैद्य चाणक्यसे छिपी नहीं रह सकी। उन्होंने स्पष्ट देख लिया कि—

पश्चिमोत्ता तथा सिन्धकेछोटे छोटे गणराज्य तथा वहांकीस्वतंत्र जातियां अपनी संगठन हीनतासेकिसी भी महत्वाकांक्षी पशुपलके सामने सिर झुकानेको प्रस्तुत हैं। देशकी यह शोचनीय स्थिति देशके विज्ञ लोगोंको कांटेकी भाँति चुभ रही थी। यही कारण था कि देशकी आत्मरक्षाके नामपर देश के क्षुद्रक्षुद्र राज्योंको एक प्रवल शक्तिशालि साम्राज्यके रूपमें परिणत कर बलनेके प्रस्ताव (कल्पना) को सारे देश में समर्थन भी मिलने लगा था और चाणक्य द्वारा निर्वाचित और शिक्षित चन्द्रगुप्तको केवल आधुनिक भारतकासम्राटही नहीं किन्तु संसारभरका धर्मकी नीचपर सुप्रतिष्ठितसबसे पहले साम्राज्य प्रतिष्ठारूपमें मानलेनेके लिये भूमि ( वातावरण) की प्रस्तुत हो चुकी थी।

 आर्य चाणक्यनेअनथक प्रयासोसेभारतभरकावातावरण चन्द्रगुप्तके सम्राट् बनने के अनुकूल बन चुका था। इस अनुकूल वातावरणने चन्द्रगुप्तको राष्ट्रीय क्रान्तिका अग्रदूत तथा विजयी नेता बना डाला उसने मगध के सिंहासनपर अति सुगमतासे अपना अधिकार प्रतिष्ठित करनेके पश्चात् अन्य भी बहुतसी समरयात्राओंमें विजय पाकर एक विशालसाम्राज्य बना लिया। वह न केवल छिन्नभिन्न भारतको अपितु भारतकीसीमासे बाहर तकके मनुष्यसमाजको एकताकी धर्मप्रधान डोरीमें बाँधनेमें सफल हो गया था।चन्द्रगुप्तके पश्चात् उसके पुत्र बिन्दुसार तथा पौत्र अशोकने देशमें इतिहासप्रसिद्धनई राष्ट्रीय चेतना उत्पन्न करके मानवजातिकीउन्नतिके लिये भारतके धर्ममूलक राजनैतिक आदर्शको संसार के सामने ला खड़ा किया।

 चाणक्यकी देशभक्तिका आदर्श ही अशोककी सच्ची देशभक्तिका कारण बना। चाणक्यको अशोकके महानव्यक्तित्वकी भूमिका कहना अत्युक्ति नहीं है।

 आचार्य कौटल्य राजचरित्र तथा मानवधर्ममें कोई भेद नहीं मानते थे। वे इन दोनों को अभिन्न मानते थे। उनके विचार के अनुसार राजा न्यायका अवतार, धर्मका प्रवर्तक तथा मनुष्यताकीसाक्षात् मूर्ति है। राष्ट्रमें धर्मकी

रक्षा राजाका ही उत्तरदायित्व है। न्यायपूर्वक प्रजाकी रक्षा ही राजधर्म है। उनकी दृष्टिमें विधाताने जो मानव सृष्टि बनाई है वह नैतिक आदर्शकी रक्षा ही के लिये बनाई है। आजके संसारने जो आदर्श अपना रक्खा है उसे तो पशुओंने भी अपना रक्खा है। इसे अपनाने में मानवकी कोई विशेषता नहीं है। इसे अपनाने से तो उसकी पशुता ही विकसित हुई है। इसमें उसकी मानवता के विकसित होने की कोई संभावना नहीं है। चाणक्यकी यह हार्दिक अभिलाषा थी कि संसारकी राजसंस्था में मानवताको फूलनेफलने देनेवाले इसी प्राकृतिक नियमके आधार पर प्रतिष्ठित हों।

 चाणक्य वर्णाश्रम धर्मके प्रबल समर्थक थे। वे देशकी राजनीतिको वर्णाश्रमधर्म के अनुकूल बनाये रखने में ही समाजका कल्याण समझते थे। उनका विश्वास था कि मनुष्यका राजनैतिक जीवन उसके नैतिक जीवनसे भिन्न नहीं होना चाहिये। उनके अनुसार राजनैतिक जीवन तथा नैतिक जीवन में सुदृढ एकता होनी चाहिये। वे मानते थे कि राजसंस्था समाजको श्रृंखला में तत्र ही रख सकती है जब वह अपने व्यवहार में भी नैतिकताके आदर्शको अक्षुण्ण रखे। इस दृष्टि से राजनीतिको मानवधर्मसे अलग रखना आचार्य कौटल्य के सिद्धान्तके विरुद्ध था। उनका विश्वास था ' धर्माय राजा भवति न कामकरणाय ' तू राजा इसलिये राजा नहीं बना कि राज्यैश्वर्यं पाकर कामभोगोंमें फँस जाय। वह तो स्वयं धर्म करने तथा राष्ट्र में धर्मको स्थापना करनेके लिये राजा बना है।

 चाणक्यका राजा उत्तरदायित्वहीन स्वेच्छाचारी राजा नहीं है। चाणक्यके राजाका तो दुगना उत्तरदायित्व है। वह प्रजाको धर्मच्युत न होने देनेके लिये भी समाजके सामने उत्तरदायी है और स्वयं भी धर्मरत रहनेके लिये समाजके सामने उत्तरदायी है। न्याय ही प्रजा या सम्पूर्ण राष्ट्र में शृंखला बनाये रखनेवाला धर्मबन्धन है। व्यक्ति समाजसे अलग अपना अस्तित्व नहीं रखता। व्यक्तिका कल्याण भी समाजके कल्याण से अलग कोई वस्तु नहीं है। चाणक्य के निर्देशानुसार जीवन बितानेका इच्छुक व्यक्ति

अपने व्यक्तिगत सुखोंपर मरनेवालाभोग लोभी व्यक्ति नहीं है। वह तो अपनेको सामाजिक शृंखलाकी रक्षा में लगाये रखकर समाज में अपना सम्मानपूर्ण स्थान बनाये रखने के लिये तपस्वी जितेन्द्रिय जीवन बिताने के लिये बाध्य है। चाणक्य के सिद्धान्त में व्यक्तिगत स्वतंत्रता नामकी ऐसी कोई स्थिति नहीं है जो धर्मकी सीमाको लांघनेका दुःसाहस कर सकती हो। वे धर्मकी सीमा भीतर ही व्याक्तिकीस्वतंत्रता मानते हैं।

 चाणक्य प्रजाको जीवनरक्षा संबन्धी प्रत्येक आवश्यकता पूरी करनेकी प्रत्येक सुविधा देना राजाका कर्तव्य मानते हैं। उनके विचारक अनुसार राजा अपनेको जनताका सेवक्रम समझे। समाजके प्रभावशाली ज्ञानी लोग अपनेको जनताके अभिभावक माने और बनकर रहें। राजा समाजके प्रभावशाली ज्ञानियोंका सहयोग पाये बिना, स्वेच्छाचारसे राजशक्तिका प्रयोग न करें। कौटल्यको राज्यसंस्था समाजको संत्रस्त, नपुंसक तथा नीतिहीन बनानेवाले दण्डभय ( पशुशक्ति ) पर आश्रित नहीं है किन्तु समाजके स्वतंत्र कर्तव्यपरायण तथा नैतिकतारूपी शान्तिके मार्गपर आरूढ कर देनेवाली बुद्धिशक्ति पर आश्रित है। राजाका प्रजाके सुख तथा कल्याण में हो अपना सुख तथा कल्याण ढूंढनेवाला होना चाहिये। अपना व्यक्तिगत सुख राजा नाम पा जानेवालेका सुख नहीं रहता, किन्तु प्रजाका सुख ही राजाका सुख बन जाता है। कौटल्य के राजाका कर्तव्य है कि वह जीवनभर प्रजाके सम्मुख इन्द्रियविजयी होकर अपनी सच्ची कल्याणबुद्धि तथा समाजको हितकामनाके प्रमाण जीवनभर उपस्थित किया करे। कौटल्यके अनुसार राजा ही राज्यका मुख्य नागरिक है। क्योंकि कौटल्यका राजा प्रजार्मेसे योग्यतम व्यक्ति मानकर छांटा हुआ व्यक्ति है इसलिये उसमें नागरिकता के संपूर्णगुण अपनी पूर्णावस्था तक विकास पाये हुए होने चाहिये। इसी कारण राजा राष्ट्रका मुख्य नागरिक है।

 वह नागरिकतामें तो प्रजाके साथ मिला रहता है परन्तु राज्याधिकारका प्रयोग करते समय न्यायमूर्ति राजाका रूप धारण कर लेता है। वह नागरिकतामै प्रजाके साथ मिला रहकर ही राजभोगका अधिकारी बनता है।

कामासक्ति, क्रोधकी अधीनता, लोभग्रस्तता, दम्भ, मद्यरुचि, औद्धत्य आदि दोष राजाके परम शत्रु हैं। राजाको मृगया, जुआ, मद्यपान, कामभोग, आदि प्रलोभनोंसे पगपगपर बड़ी सावधानी से अपनेको बचाये रखना चाहिये। राजा जनकल्याणके काम त्रुटि करनेसे दण्डका भागी बन जाता है। अज्ञान और असंयम ( अर्थात् अनुभवहीनता और स्वार्थ ) ये दोनों राज्य संस्थाको नष्ट करनेवाली ब्याधि है। आत्मसंयम सीखना ही राजचरित्र निर्माण की मुख्य सामग्री है। सच्चे राजाको मानवता के महान् आदर्शका उपासक होना चाहिये। मानवता के महान आदर्शका उपासक हुए विना किसीको राजा बननेका अधिकार ही प्राप्त नहीं होता। राजाको राज्यके अनुभवी वृद्ध ज्ञानी लोगोंके संपर्क में रहना चाहिये। इसलिये रहना चाहिये कि शासनको जटिल समस्याओं का समाधान करनेमें अनुभवी वृद्धोंकी बुद्धि तथा अनुभवसे लाभ उठाया जाय। राजाको सदाचारी अनुभवो वृद्धोंके अनुभवोंसे लाभ उठानेवाला शिष्य बननेके लिये इन्द्रियविजयी भी बनना चाहिये। मनुष्यको सच्चा मनुष्य बनानेवाली संपूर्ण शिक्षा इन्द्रियविजय पर ही मुख्यतया आश्रित है।

 राजा अपनेको योग्य राजा बनाये रखने के लिये अपने आपको अटल दिनचर्या कि कठोर बन्धन में बांधकर रक्खें।वह अपने दिन के प्रत्येक भागको कर्तव्य से भरपूर रक्खे और बड़ी श्रद्धा से दिनचर्याका पालन किया करे।

**राजाकी दिनचर्या**

 दिनरातको सोलह नलिका ( डेढ घंटा ) में बांटकर दिनके भाठ भागों ( बारह घंटों ) को कर्तव्यों से भरा रक्खे। राज्यके आयव्ययका निरीक्षण नागरिकों तथा उनकी सुविधाओं की देखभाल, स्नान, आत्मचिन्तन, वैदिक अनुष्ठान, भोजन, स्वाध्याय, राजस्व ग्रहण, राजकर्मचारियोंके कर्तव्योंका निरीक्षण, मंत्रियोंसे राजकार्योंकी आलोचना, गुप्तचरोंसे देशविदेशके समाचारोंका संग्रह, चित्तविनोद, हाथी, घोडे, रथ तथा पदाति सेनाओंका निरीक्षण सेनापति के साथ संग्रामसंबन्धी कार्यवादियोंकी आलोचना करके दिनके अन्तमें

सन्ध्योपासना करे यह राजाका दैनिक कर्तव्य है। रात में गुप्तचरोंसे देशविदेशके समाचार सुनकर सायंकालीन स्नान, भोजन तथा स्वाध्याय समाप्त करके शयनगृह में प्रवेश करे और चौथे या पांचवें याममें मधुर संगीत के साथ नींद छोड़कर उपस्थित दिनके भावी कर्तव्योंका चिन्तन करे। सूर्यो दयसे पहले ही गुप्तचरोंको कर्तव्य सौंपकर पुरोहितों तथा आचार्यों से आशीर्वाद लेकर वैद्य, सूपकार तथा ज्योतिषीसे स्वास्थ्यसंबन्धी आलोचना करे। इसके पश्चात् गोमाता, गोवत्स तथा हल जोतनेवाले बैलोंकी परिक्रमा तथा प्रणाम करके राजसभा में उपस्थित हो।

 राजा ध्यान रखें कि राजसभामें कभी भी प्रार्थीको राजद्वारपर अनुचित प्रतीक्षा न करनी पडे। राजदर्शनार्थीको दर्शनकी पूरी सुविधा न देने से जनताकी घृणाका पात्र बने राजा धर्मकार्यों, वैदिक अनुष्ठानों, गो–सेवा, तीर्थसेवा, शिशु, वृद्ध, रोगी, नारी तथा असहायआदिकी सेवाके लिये व्यक्तिगत रूप में उद्यम करे। अत्यावश्यक कर्तव्योंको उसी क्षण करे। इस लिये करे कि सहजसाध्य कर्म भी समय बीत जानेसे दुःसाध्य हो जाते हैं। कर्तव्य तत्परता ही राजाकी धर्मनिष्ठा है कर्तव्य सुसम्पन्न करना ही उसका यज्ञ है। प्रजा समदृष्टि रखना उसकी पवित्रता है। प्रजाके सुख में ही उसका सुख है। उसकी समृद्धि में ही उसकी समृद्धि है। राजा अपने व्यक्तिगत सुखको तबतक सुख न माने जबतक वह प्रजाके लिये भी सुखकर न हो। इसलिये राजा कर्तव्य परायणताको ही अपने राज्यैश्वर्यका मूल माने, इसके विपरीत कर्तव्य हीनताको राज्यका ध्वंस समझकर उससे बचे।

 राजाकी दिनचर्या राजाके ऐन्द्रियक भोगोंको अवसर देनेवाली न रहकर प्रजाके कल्याण साधनके उद्देश्यको पूरी करनेवाली होनी चाहिये। राजा भी हो और प्रजाके दृष्टिमें दुराचारी, अनैतिक, घृण्य, व्यक्तिगत सुखान्वेषी भी हो यह परस्पर व्याहत कल्पना है। यदि राजा सच्चे अर्थ में राजा है तो उसका प्रजापालनके अतिरिक्त व्यक्तिगत सुखान्वेषी बननेका तो प्रश्न ही नहीं उठता। प्रजासे पूजा पाने योग्य समस्त गुणों से युक्त होना ही राजाकी

योग्यता है। अपने मंत्रियों तथा राजकर्मचारियोंको कर्तव्य के मार्गपर रखना उन्हें कर्तव्यमार्ग से तिलमात्र भी इधर से उधर न होने देना राजाका ही उत्तरदायित्व है। राजाके पास इस उत्तरदायित्वको पालनेके लिये ऐसे विश्वासी गुप्तचर होने चाहिये जिनका काम राजाको राज्यसंस्थाकी अपवित्रताके विरुद्ध सावधान करना हो। धार्मिक राजा अविश्वास्य मंत्रियों, देशद्रोही प्रजाओं तथा शत्रुओंको उचित रूप में दण्ड देनेके लिये जिस किसी उपायका सहारा लेना उचित समझे वही राष्ट्रहितकारी होनेसे सत्यानुमोदित हो जाता है। जितेन्द्रिय होकर सब प्रकार के अधार्मिक आचरणोंसे अपनेको बचाये रखना राजाका व्यक्तिगत कर्तव्य या पुरुषार्थ है। प्रजाहितकेदृष्टिसे दुष्टोंके साथ दुष्टता करके भी उनकी दुष्टताको तत्काल रोक देनेवाले सब प्रकारके शासकोचित व्यवहार करना राजधर्म के अनुकूल है।

 समाजद्रोही, देशद्रोहीप्रवृत्ति दण्डसे ही संयत रक्खी जा सकती है। जितेन्द्रिय लोग ही शासनदण्डका उचित प्रयोग कर सकते हैं। राज्यसंस्था ही एकमात्र वह शक्ति है जो दण्डप्रयोगसे मनुष्यकी समाजद्रोहीप्रवृत्तियोंको संयममें रखकर उसे विवश कर सकती है कि राष्ट्रका प्रत्येक व्यक्ति सार्वजनिक कल्याण कर सकनेवाली नीतिको अपनाये।

**सर्वो दण्डजितो लोको दुर्लभो हि शुचिर्नरः।**

 संसारके लोग दण्डभयसे ही कर्तव्य करते और अकर्तव्य से बचते हैं। अपनी आभ्यन्तरिक प्रेरणासे कर्तव्य करते और अकर्तव्यसे बचने वाले शुचिलोग संसार में होते तो है परन्तु दुर्लभ होते हैं। इसलिये राजा दण्डको सदा ही जगाये रक्खे। इसलिये रक्खे कि दण्ड ही एकमात्र ऐसा ब्रह्मास्त्र है जो राष्ट्रको तो सब प्रकार की विपत्तियोंसे तथा शासकको कुशासनरूपी कर्तव्यभ्रष्टतासे बचा सकता है। इसलिये जबतक मनुष्य—समाज दण्ड धारिणी राज्यसंस्थाके रूप में सुसंगठित नहीं हो जाता तबतक कोई भी राष्ट्र राष्ट्रीय जीवनका आनन्द नहीं भोग सकता।

 न्यायकी रक्षा दण्डपर ही आश्रित है। यदि न्यायसंस्था के साथ दण्डसंस्था न हो तो न्यायका कोई मूल्य नहीं रहता, दण्ड ही न्याय्य बातको माननेके

लिये विवश करता है। राष्ट्रमें न्यायका बलिदान हो जानेसे राष्ट्रका विनाश अवश्यंभावी हो जाता है। क्योंकि न्यायकी रक्षा ही राज्यकी रक्षा है इस लिये न्यायकी रक्षा ही राजा और राजसत्ताका सार है। भलेबुरेकी पहचान करना ही न्याय है। शासक शासित दोनोंके कल्याणका एक होना ही राज्यसंस्थाका न्याय है। कौटलीय अर्थशास्त्र न्यायके शासनको ही सत्यका प्रतीक मानता और उसकी रक्षाको ही राजधर्म बताता है। राज्यसंस्था प्रजाके कल्याण के लिये ऐसे नियम प्रचलित करे जो समस्त विश्वके माननीय श्रद्धेय विवेकका पूरा प्रतिनिधित्व करते हों। राजनियम बनानेवालोंमें न तो भ्रम हो न प्रमाद हो और न किसीका अधिकार छीननेकी लोभ या द्वेषमयी दुर्बुद्धि हो। भ्रमिष्ठ, प्रमादी, स्वार्थी, विप्रलिप्सु, अनुभवहीन लोग राजनियमोंके निर्माता तथा निर्वाहक न बनने पांय। राजनियम स्पष्ट भाषामें हों।

 यद्यपि कौटल्यने राज्यशासन में राजाका एकाधिकार स्वीकार किया है परन्तु उन्होंने राजाको जनताका सेवक बननेके बन्धनमें रखकर सिद्ध कर दिया है कि राजा राज्यपर जनताकी प्रभुता स्वीकार करे, राष्ट्र में जनताके ही शासनको प्रभावशाली बनाकर रक्खे और अपने व्यक्तिको प्रजाकी सदिच्छाओंमें विलीन कर डाले। अपने व्यक्तित्वको जनमत में विलीन करके राज्यशासन चलाना ही कौटल्यकी राज्यसंस्था या राजाका वास्तविक स्वरूप है। इस रूप कौटल्यका राजा तो वास्तव में जनता ही है। जनताका अस न्तोषभाजन हो जाना तो राजाकी अयोग्यता है।

 शत्रुदमन ही कौटल्यके न्यायका स्वरूप है। राजा जितेन्द्रिय होनेपर ही न्यायनिष्ठ रह कर शत्रुदमन कर सकता है। दूसरे शब्दों में काम, क्रोध आदि आभ्यन्तरिक शत्रुओंपर विजय पाना ही राजाको न्यायपरायण बनानेवाली योग्यता है। न्यायी राजा शत्रुमनके लिये जो कुछ काम करता है वही न्याय कहलाने लगता है। प्रजापालन ही राजाका राजधर्म है। प्रजापालनकी विद्या ही राजाकी दण्डनीति है। जब राजाको प्रजापालन के लिये शत्रुकी

प्रतारणा, इत्या आादि आवश्यक क्रूर ( कठोर ) उपायोंका अवलम्बन करना पड़ता है तब वह समाजके अन्यायपरायण शत्रुओं से जो बर्ताव करता है वह न्यायकी परिभाषामें आजाता और समाजकल्याणकारी होजाता है। किसी कर्मकी निर्दोषता या निर्दोषता कर्मके बाह्य आकार में न रहकर उसकी प्रेरक भावनामें रहा करती है। समाजकल्याणकी भावना स्वयं ही इतनी शुद्ध है कि पापियोंको दिया हुआ। वधदण्ड उसकी पवित्रताको किसी भी रूप में खण्डित नहीं कर सकता \। पापियोंको दण्ड देनेवाला राजा अहिंसक ही रहता है।

**हत्वापि स हमाल्ँलोकान् न हन्ति न निवध्यते।** ( भगवद्गीता )  
**तत्पापमपि न पापं यत्र महान् धर्मानुबन्धः।** ( नीतिवाक्यामृत )

 यदि राजा अन्यायी लोगोंको उचित दण्ड देनेमें प्रमाद करता है तो वह शत्रुओंसे आक्रान्त हुए बिना नहीं रहता। राष्ट्र, समाज तथा व्यक्तियोंके शत्रुओंके विरुद्ध प्रभावशाली उपायका अवलम्बन करना हो प्रजापालन है। इसी दृष्टि से उसे ' शठेशाठ्यं समाचरेत्' की नीतिका अवलम्बन करना पड़ता है और उसके लिये उसे पूर्ण रूपसे कार्यकुशलता तथा प्रत्येक क्षण जागरूक रहना पड़ता है। कुछ लोगोंने चाणक्यके हृद्गत अभिप्रायको न समझकर उसे कुटिल नीतिवाला कहकर निन्दा की है और चाणक्यसंबन्धी सत्य छिपाया है। कुछ लोग आज भी उसकी उपेक्षा करना चाहते हैं। ये सब वे लोग हैं जो देशमें चाणक्यनीतिके मान्य हो जानेसे हानि उठानेकी सम्भावना देखते हैं। चाणक्य तो**' शठे शाठ्यं समाचरेत् ' या ' मायाचारो मायया वर्तितव्यः'** की नीतिके प्रबल समर्थक थे। चाणक्य शठोंसे सदा ही शठता किया करते थे और करवाना चाहते थे। वे किसीकी शठताका समर्थन करनेको भी शठता मानते थे और भूलकर किसीकी शठताको अपना कोई समर्थन नहीं पाने देते थे। शठ लोग ऐसे चाणक्यकी निन्दा करें और उससे शत्रुता रक्खें तो इसमें आश्चर्य क्या है ? वास्तविकता यह है कि चाणक्यकी निन्दा उनके निन्दकोंको ही शठ सिद्ध कर देती है।

 जो बर्ताव शिष्टके साथ शिष्टाचार है दुष्टके साथ उसके विपरित अशिष्ट दीखनेवाला व्यवहार ही चाणक्यका शिष्टाचार है। उनके मतानुसार जिस शिष्टाचारको पानेका केवल शिष्टको अधिकार है उसे दुष्टको दे देना शिष्टके प्रति अशिष्ट व्यवहार है, सत्यका द्रोह है, अन्याय है तथा दुष्टकापक्षावलम्वन करना रूपी दुष्टता भी है। न्यायदण्ड ही राजदण्ड है।

**सम्राट् चन्द्रगुप्त**

 चन्द्रगुप्तका प्रारम्भिक राजनैतिक जीवन पश्चिमोत्तर भारतके निवासी लगभग २० वर्षीय युवा अश्वक नामक क्षत्रिय जातिके छोटेसे अधिपतिके रूप में प्रारंभ हुआ था। अन्तर्मे तो वह अपनी विचक्षण प्रतिभा, देशभक्ति, तथा अनन्य साधारण विक्रम के कारण न केवल भारतका सम्राट् बन गया था प्रत्युत पृथिवीका असुरभार उत्तम उतारनेवाले विष्णुका अवतार तक कहा जाने लगा था।

**वाराहीमात्मयोनेस्तनुभवनविधामास्थितस्यानुरूपां  
यस्य प्राग्दन्तकोर्टि प्रलयपरिगता शिश्रिये भूतधात्री।  
म्लेच्छैरुद्वेज्यमाना भुजयुगमधुना पीवरं राजमूर्तेः  
स श्रीमान् बन्धुभृत्यश्चिरभवतु महीं पार्थिवश्चन्द्रगुप्तः॥**

 जैसे प्रलयमें डूबी हुई पृथ्वीने कल्पके प्रारंभ में भूरक्षासमर्थ आदिबराह भगवानकी दंष्ट्रामें आश्रय लिया था, इसी प्रकार अब म्लेच्छोंसे उद्वेज्यमान भूमिने जिस चन्द्रगुप्त राजाके भुजाओंमें आश्रय लिया है वह चन्द्रगुप्तरूपधारी आदिविष्णु भारतभूमिकी रक्षा करे। इसका अर्थ यह हुआ कि पृथिवीने म्लेच्छोंके आक्रमण से बचने के लिये विष्णु के अवतार चन्द्रगुप्त को भुजाओंकी शरण ली थी। उसे अवतार माननेका कारण ही यह था कि म्लेच्छसंहारिणी शक्ति ही भारत में वैष्णवी शक्ति मानी जाती रही है।

**त्यक्तस्वधर्माचरणा निर्घृणाः परपीडकाः।  
चण्डाश्च हिंसका नित्यं म्लेच्छास्ते ह्यविवेकिनः।**

**गोमांसखादको यस्तु विरुद्धं बहु भाषते  
सर्वाचारपरिभ्रष्टो म्लेच्छ इत्यभिधीयते।**

 अपना धर्माचरण त्याग देनेवाले दयाहीन, परपीडक, क्रूर, हिंसक, अविवेकी म्लेच्छ कहाते हैं। गोमांस खानेवाले आर्य मन्तव्योंके विरुद्ध बोलनेवाले आचारहीन लोग म्लेच्छ कहाते हैं। भारतीय भाषामें मनुष्य समाज में से मनुष्यताको विलुप्त करनेवाले लोग आततायी, असुर, म्लेच्छ, राक्षस आदि नामसे कहे जाते हैं। इन नामोंसे कहे जानेवाले शत्रुओंको आततायी के रूप में वध्य माना गया है। मनुष्य समाज में जो समय समयपर अवतार अवतीर्ण होते हैं वे इस असुरदलसंहारिणी शत्रुविनाशिनी शक्तिको लेकर ही होते हैं। यही अवतारकी परिभाषा है।

**यदा यदा हि धर्मस्य ग्लानिर्भवति भारत।  
अभ्युत्थानमधर्मस्य तदात्मानं सृजाम्यहम्॥ ( भगवद्गीता )**

 भारतके लोगोंने जब कभी किसीको म्लेच्छदमन या असुरसंहार करते देखा है तब ही उन्होंने उसे अवतार नाम देकर मनुष्यसमाजमें सर्वोच्च पूज्य स्थान दिया है। इन अवतारोंके मनोंकी असुरसंहार करनेवाली भावना ही विष्णु है। **'भावे हि विद्यते देवः। '** विशिष्ट समाजसेवकोंका देह विराट समाजकी सेवाका कर्मयन्त्र होने से समाज में अवतार नामसे पूजा जाने लगता है। अवतार वैष्णवी शक्तिका यंत्र मात्र होता है। यन्त्रको यन्त्रीकी आवश्यकता होती है। यन्त्री के बिना यन्त्र होता ही नहीं। जब हम भारतकी भूमिसे असुरभार उतारने के संबन्ध में अपनी कृतज्ञता प्रकट करना चाहते हैं तब चन्द्रगुप्त को विष्णु के अवतार नामसे सम्मानित करते हैं। जब हम चन्द्रगुप्तको अवतारके नामसे सम्मानित करते हैं तवउसे चाणक्यसे अलग नहीं रख सकते। जब हम चन्द्रगुप्तको विष्णुका अवतार मानते हैं तब आचार्य चाणक्यको साक्षात् विष्णु कहना पड़ता है। विप्र चाणक्यको राजनैतिक सूझबूझने चन्द्रगुप्तके देह में आकर क्षात्ररूप धारण कर लिया था। आचार्य विष्णुगुप्तकी समस्त राजनैतिक योजनाओंको मूर्त रूप देना चन्द्रगुप्तका ही काम था।

 आचार्य विष्णुगुप्त तथा चन्द्रगुप्तका यह मिलन वेद और धनुषका या ब्राह्म तथा क्षात्रशक्तियों का अभूतपूर्व संगम था। चन्द्रगुप्तके जो शौर्यवीर्य रणक्षेत्र में अवतीर्ण हुए थे और वहां जो उसने म्लेच्छोन्मूलन किया था उनके साथ पदपदपर चाणक्यकी प्रतिभा लगी हुई थी। वास्तव में चन्द्रगुप्त चाणक्य के हाथका यन्त्र मात्र था। **' निमित्तमात्रं भव सव्यसाचिन् '**वाली घटनाने एक वार भारत में फिर अपनी पुनरावृत्ति की थी। चाणक्य यन्त्री थे और चन्द्रगुप्त उनके हाथका यन्त्र था। चन्द्रगुप्त की चारित्रिक श्रेष्ठताने उसकी इतनी बडी सहायता की थी जो सैकड़ों सेनाओंसे भी नहीं हो सकती थी। उसकी चारित्रिक श्रेष्ठताने शत्रुराज्यों तक की प्रजाको उसका भक्त बना दिया था। इससे उसे साम्राज्यविस्तार में अकथनीय सहा- यता मिली थी।

 कभी कभी विपत्तियां भी संपत्ति बरसाने लगती हैं। विपत्तियां सदा विनाश हीके लिये नहीं आतीं। सिकन्दरने जो भारतपर आक्रमण किया था, वही भारत में चाणक्य तथा चन्द्रगुप्त के अवतारोंकी जोडीके प्रकट होनेका कारण बना था और उसी आक्रमणने भारतीय साम्राज्य के निर्मा- णका बीज भी बोया था। यदि सिकन्दरने भारतपर आक्रमण न किया होता तो नहीं कहा जा सकता कि चाणक्य और चन्द्रगुप्तकी जोडी भार- तको मिलती या न मिलती। इस दृष्टि से तो यह आक्रमण भारतके लिये एक महावरदान बन गया था। यह घटना हानिसे लाभ दिलानेवाली बन गई थी। सिकन्दरके आक्रमणने आर्य भारतकी प्राचीनतम आर्यसभ्यताके साथ पाश्चात्य अनार्य बर्बरताका संघर्ष उत्पन्न कर डाला था।

**चन्द्रगुप्त नंद वंशका नहीं था**

 मुद्राराक्षस नाटकके निम्न उद्धृत प्रकरण देखने से मानना पडता है कि उसका नन्दोंसे कोई कौटुम्बक सम्बन्ध नहीं था। उसे जो नन्दवंशका दासीपुत्र कहा जाता है वह मिथ्या कल्पनामात्र है।

 **१ अहो राक्षसस्य नन्दवंशे निरतिशयो भक्तिगुणः। स खलु कस्मिंश्चिदपि जीवति नन्दान्वयावयवे वृषलस्य साचिव्यं ग्राहयितुं न शक्यते।** ( अंक १ )

 राक्षस नन्दकुलमें अत्यन्त स्नेह रखता है। वह निश्चय ही नंदवंशके किसी भी व्यक्ति के जीतेजी चन्द्रगुप्तका मंत्री नहीं बनाया जा सकता।

 २ राक्षसः—**उत्सन्नाश्रयकातरेव कुलटा गोत्रान्तरं श्रीर्गता।** ( अंक ६ )

 लक्ष्मी आश्रयदीन कुलटासी बनकर दूसरे गोत्र ( चन्द्रगुप्तके गोत्र ) में चली गई। अर्थात् चन्द्रगुप्त नन्द गोत्रका नहीं था।

 **३ वज्रलोमा—नन्दकुलनगकुलिशस्य मौर्यकुलप्रतिष्ठापकस्य आर्यचाणक्यस्य।** ( अंक ४ )

 अजेय नन्दकुलरूपी पर्वतको भी छिन्नभिन्न कर डालनेवाले विनाशक वज्र तथा मौर्यकुलके प्रतिष्ठापक आर्य चाणक्यका इससे भी यह सिद्ध होता है कि यह नन्द वंशका नहीं था।

**४ राजा ( चन्द्रगुप्तः) किमतः परमपि प्रियमस्ति ?  
राक्षसेन समं मैत्री राज्ये चारोपिता वयम्।  
नन्दाश्चोन्मूलिताः सर्वे किंकर्तव्यमतः परम्॥** ( अंक ७-१७ )

 राजा ( चन्द्रगुप्त ) कहने लगा— गुरुवर चाणक्य। इससे अधिक और क्या प्रिय हो सकता है। आपने राक्षससे मैत्री करा दो, मुझे सम्राट् बना दिया, सब नन्दोंको नष्ट कर डाला। इसके पश्चात् अब करना ही क्या है ?

 ५ चन्द्रगुप्तकी राक्षससे प्रथम भेंटके समय राक्षसका व्यवहार बताता है कि उसने तब युवक मौर्य सम्राटको प्रथम वार ही देखा था। यदि चन्द्रगुप्त मगधवासी तथा नन्दवंशका होता तो राक्षसको उससे पहलेसे ही पूर्ण परिचित होना चाहिये था। उसे उसको देखकर आश्चर्यान्वित नहीं होना चाहिये था।

 राक्षसः—**( विलोक्यात्मगतम् ) सत्यं अये अयं चन्द्रगुप्तः ?** ( अंक ७ )

 सचमुच क्या यही चन्द्रगुप्त है ?

 ६ सिकन्दरके आक्रमणके समय चन्द्रगुप्त पश्चिमोत्तर भारतमें था और ईरान जाकर उससे लड़ा था। वहां वह सिकन्दर विरोधी विद्रोहका नेतृत्व कर रहा था। वह उन दिनों कठिनतासे बीस वर्षका था। वह इतनी छोटी अवस्था में मगधसे जाकर वहां इतने प्रभावशाली काम कभी नहीं कर सकता था। यदि वह मगधनिवासी होता तो यह गंभीर प्रश्न होता है कि इस बीस वर्षके युवकने सिंधु नदीके पश्चिमी सब जातियोंको थोडे समयमें कैसे संगठित कर लिया ? सुदूर मगधसे आये युवक के लिये सिन्धके आसपास के गणराज्योंका इस प्रकार अभूतपूर्व ढंगका आत्मसमर्पण समझ में आनेवाली बात नहीं है। वास्तविकता यह है कि इन लोगोंने अपने में से ही एकको शक्तिशाली पाकर उसके प्रति आत्मसमर्पण कर दिया था जो संयोगसे चन्द्रगुप्त था। इस प्रकार वह सिंधु नदीके आसपास कहींका निवासी था।

 ७ जब चन्द्रगुप्तकी सेनाओंने मगध पर आक्रमण किया था तब उसके साथ यवन, पारसीक, बाल्हीक, काम्बोज सेनायें भी लडने के लिये आयी थीं। यदि वह मगधका निवासी होता तो इतनी छोटी अवस्था में उसका इन प्रदेशोंसे सेना पा लेने योग्य प्रभाव होने की बात सहसा समझमें नहीं आती।

**अस्ति तावत् शक–यवन–किरात–काम्बोज–पारसीक–  
वाल्हीक प्रभृतिभिः चाणक्य–मति–परिगृहीतैः चन्द्रगुप्त-  
पर्वतेश्वरवलैःउदधिभिरिव प्रलयोच्चालितसलिलैः सम–  
न्तात् उपरुद्धं कुसुमपुरम्।** ( अंक २ )

 ‘चन्द्रगुप्त तथा पर्वतेश्वरकी प्रलय में उछलते जलोंवाले सागरोंके समान चाणक्य बुद्धि- संचालित शक, यवन, किरात, काम्बोज, पारसीक, बाल्हीक आदि सेनाओंने कुसुमपुरको चारों ओरसे घेर लिया है। इन सब वर्णनोंसे स्पष्ट है कि चन्द्रगुप्त नंद वंशका नहीं था। ’

  चन्द्रगुप्तके शासन के विषयमें पाश्चात्य ऐतिहासिकोंके लेख तथा चन्द्रगुप्तकी राजसभामेंसेल्यूकसकी ओरसे दूतके रूपमें नियुक्त होकर बहुत दिन भारत में रहनेवाले मेगास्थनीजके विवरण ही प्रमाण रूप में मिलते हैं। उन वर्णनोंके अनुसार चन्द्रगुप्तका राज्य सुव्यवस्थित राज्य था और प्रजा सुखी थी। प्रजाकी सुखसमृद्धि तथा शान्ति बता रही थी कि राष्ट्रमें चन्द्रगुप्तका व्यक्तित्व राज्य नहीं कर रहा था किन्तु चन्द्रगुप्तका आराध्य न्याय ही इस विशाल साम्राज्यको चला रहा था। उस समय भारत में चोरी, डाके, लुण्ठन, व्यभिचार, देशद्रोह, चाटुकारिता, चुगली, ईर्ष्या, द्वेष, मिथ्या, महत्वाकांक्षा, प्रभुतालोभ नहीं था तथा मिथ्या प्रचारोंसे जनताको धोका देने तथा लोकमतका गला घोटनेके लिये पत्रकारिता तथा नेतापन नामवाली ठगीके व्यवस्था व्यवसायका तो नाम या चिह्न तक नहीं था।

 चन्द्रगुप्त निश्चित समयपर न्यायालय में उपस्थित होकर न्यायकी सुरक्षा तथा अन्याय मिटानेका सन्तोष स्वयं लिया करते थे। मेगास्थनीजके वर्णन के अनुसार चन्द्रगुप्त इतने कर्तव्यलीन रहते थे कि दिनमें सोते तक नहीं थे। न्यायालय में प्रतिदिन नियमसे जाकर वहाँ घण्टों बैठ कर काम करते थे। जनसाधारण स्वयं उनके समक्ष उपस्थित होकर अपने अभियोग उपस्थित किया करते थे। प्रजाको चन्द्रगुप्तके सम्मुख उपस्थित होने के लिये किसी बिचीलियेको किसी प्रकारको घूस नहीं देनी पड़ती थी। प्रजाका चन्द्रगुप्तसे व्यक्तिगत संपर्क होने में कोई रोकटोक नहीं थी। चन्द्रगुप्त की दिनचर्या बताती है कि दिनभर शासनके काम में लीन रहता था। वह ब्राह्ममुहूर्त में शयन त्यागकर सबसे प्रथम राजमहलकी देखभाल करके न्यायालय में जाया करता था। उस समय वहां न्यायार्थी लोग उपस्थित हुआ करते थे। उनसे मिलने के लिये किसीको अनुचित प्रतीक्षा नहीं करनी पड़ती थी। किसी भी दर्शकके समयका अपव्यय न होने के लिये उसकी बातपर ध्यान देकर उसे सन्तुष्ट किया जाता था।

 उसके पश्चात् वे स्नानवन्दनादि करके भोजन करते थे। मध्याह्नके समय मन्त्रियोंके शासन विभागोंकी देखभाल तथा उनसे परामर्श करते

थे। इसके पश्चात् दो घण्टे खेल आदिसे चित्त विनोद किया करते थे। तीसरे पहर सेनाकी देखरेख करके सायंकालको राजाओं तथा राजदूतोंसे मिला करते थे। वे राजकार्य में भ्रान्ति या टाल कभी नहीं करते थे। उन्होंने साम्राज्य की शक्तिवृद्धि तथा जनसाधारणकी सुखसमृद्धि के लिये बहुतसी विशाल योजनाओंको कार्यरूपमें परिणत किया था। भारतकी चारों दिशाओंमें छायावाले वृक्षोंसे आच्छादित विशाल राजमार्ग बनवाये थे जिनपर थोडी थोडी दूरपर कूप तथा पान्यशालायें बनवाई थी। राज्यभरमें याता यातकी सर्वत्र सुव्यवस्था थी। खेतमै जलसिंचनका उत्तम प्रबन्ध था। उन्होंने सौराष्ट्रको सुदर्शन नामक झीलके समान बहुतसी झीलें तथा नहरें बनवाई थीं। पाटलिपुत्रकी सहालिकाओंकी शोभा संसारभरमै उत्तम यो।

 चन्द्रगुप्तने नापने तोलनेके बाट सारे देश में सुव्यवस्थित कराये ये। व्यवसायकी सुगमताके लिये सोने चांदीकी मुद्रा, यातायातकी सुविधा, मंडी बाजार आदिकी सुव्यवस्था भी की थी। अन्तर्राष्ट्रीय व्यापारकी उन्नतिका भी सुप्रबन्ध किया था। जलाशय खुदवाने, खानों तथा जंगलोंकी उपजको उचित ढंगसे निकलवाने, पशुओंकी जाति ( नसल ) को उन्नत करने पर भी ध्यान दिया था। मनुष्यों तथा पशुओंकी चिकित्सा के लिये चिकित्सालय तथा भातुरालय बनवाये थे। चन्द्रगुप्तका विशाल हृदय अतिवृष्टि, अनावृष्टि, टिड्डी, चूहे आादि प्राकृतिक प्रकोपोंके विरुद्ध प्रबन्ध था। अनाथ बच्चों, स्त्रियों तथा दरिद्रोंका दुःख मिटाने के लिये सब समय सन्नद्ध रहता था \। चन्द्रगुप्तने राष्ट्रिय शिक्षा के विस्तारका विभाग अपने ही हाथों में रक्खा था। उनका शासनदण्ड अन्यायकी उत्पत्ति रोकनेके लिये सदा उद्यत रहता था। इस काम के लिये उन्होंने स्थान स्थानपर न्यायालय खोले थे जिनमें आजके न्यायालयों ( कचहरियों ) की भांति न्याय बेचा नहीं जाता था किन्तु न्याय किया जाता था। मौर्य कालमें न्यायपर बहुत बल दिया जाता था। जैसा कि आचार्य कौटल्यने अपने अर्थशास्त्र में लिखा है कि राज्यकी नींव न्याय पर ही आश्रित है। न्यायके आगे राजका पुत्र तथा शत्रु दोनों एक समान हैं।

**दण्डो हि केवलो लोकं परं चेमं च रक्षति  
राज्ञः पुत्रे च शत्रौ च यथादोषं समं धृतः।  
अनुशासद्धि धर्मेण व्यवहारेण संस्थया  
न्यायेन च चतुर्थेन चतुरन्तां महीं जयेत्। ३–१**

 दण्ड अकेला ही इस तथा परलोककी रक्षा करता है। वह सुप्रयुक्त होने पर प्रयोक्ताको उभयलोकका सुख भोग देता है, यदि वह पुत्र और शत्रुमें अपराधके अनुरूप निर्विशेष भावसे प्रयुक्त किया जाय। धर्मानुसार साक्षी वाक्यानुसार लोकाचार अनुसार तथा न्यायानुसार लोकको न्याय मार्गपर रखनेवाला राजा चतुःसमुद्रा भूमिको प्राप्त कर सकता। अर्थात सार्वभौम राजा बन सकता है।

 पाश्चात्य इतिहासकारोंने चन्द्रगुप्तको मुक्तकंठसे जगतका सर्वश्रेष्ठ सम्राट स्वीकार किया है। अधिक विस्तारमें न जाकर संक्षेपमें यही कहना पर्याप्त होगा कि चन्द्रगुप्त चाणक्यके अर्थशास्त्रका मूर्तिमान आदर्श था और उसकी राज्यव्यवस्था सर्वांगसुन्दर थी। उसकी राज्यव्यवस्थाकी सर्वोगसुन्दरताका प्राण या मुख्य कारण चन्द्रगुप्तका अनथक परिश्रम कर्तव्यनिष्ठा तथा प्रजावात्सल्य था !

** ' प्रजाः पुत्रानिवौरसान्।'** राजा प्रजाके लिये सन्तानके समान स्नेह रक्खे यही आदर्श राजचरित्र है। चन्द्रगुप्त इस आदर्शका मूर्तिमान दृष्टान्त था। यद्यपि उस समय न तो आधुनिक ढंगके वैज्ञानिक आविष्कार थे और न शासनदण्डको सुदूर राष्ट्रके व्यक्तिकी रक्षा के लिये प्रत्येक न्यायार्थी अत्याचारिताके पास पहुँचाने वाले आधुनिक साधन उपलब्ध थे तो भी उन्होंने अपनी राज्यव्यवस्था में लोककल्याणकारिणी, नवनवोन्मेषशालिनी प्रतिभाके बलसे इतनी नवीनतम सुविधायें पैदा कर ली थी कि उसके लिये इतिहास उनकी शतमुखसे प्रशंसा कर रहा है। भारतके इस छोरसे उस छोरतक सुखशान्ति बरस रही थी। घरबार, राह, घाट आदि में सर्वत्र नैतिकताका बोलबाला था। चन्द्रगुप्तकी सुव्यवस्था के सम्बन्ध में इतिहास

विशारद लोग तो यहांतक कहते हैं कि देश में चोरी डाकोंका नामतक शेष नहीं था। लोग चोरों तथा डाकुओंको भूल गये थे। लोग घरों में तालेतक लगाने की आवश्यकता नहीं मानते थे। ऐसी परिस्थिति में यदि कभी चोरी जैसी अस्वाभाविक घटना हो जाती थी तो राज्यव्यवस्थाको ही उस चोरीका अपराधी माना जाता था। गोतमधर्म सूत्रों में लिखा है कि क्षतिग्रस्त व्यक्तिकी हानि राजकोषसे पूरी की जाय।

 उस समय जो प्रजासे राज कर लिया जाता था वह राजाके वेतन के रूप में होता था। वह आधुनिक ढंगका प्रजाके जीवनका वीमा था। यदि राज्यव्यवस्था किसीके अपहारक लुण्ठनकारी या घातकका पता लगाने में असफल रहती थी तो वह पाप राज्यव्यवस्थाको अपने सिर लेना पड़ता था और प्रजाकी धन, जन हानि राजकोषसे भरनी पडती थी। बताइये शासन विभागका इतना महान् उत्तरदायित्व होनेपर अन्याय अपरिशोधित कैसे रह सकता था ?

 चन्द्रगुप्त इन्हीं सब प्रबन्ध सम्बन्धी विशेषताओं के कारण अपने समयके नहीं अपने इधर उधर दो तीन सहस्रवर्ष तकके राजाओंमें सबसे विलक्षण ऐतिहासिक पुरुष था। उसके पास कोई आनुवंशिक बडा राज्य नहीं था। वह किसी साम्राज्यका उत्तराधिकारी नहीं था। वह तो साम्राज्यका निर्माता था। उसने अपने बाहुबलसे केवल चौवीस वर्ष में इतने विशाल साम्राज्यका निर्माण किया और लगभग चौवीस वर्षतक उसपर निष्कंटक शासन किया। उसने अपनी युवावस्था में ही सम्राटपद पा लिया था।

**सुविश्रब्धैरंगैः पथिषु विषमेष्वप्यचलता  
चिरं धुर्येणोढा गुरुरपि भुवो यास्य गुरुणा  
धुरं तामेवोच्चैर्नववयसि वोढुं व्यवसितो  
मनस्वी दम्यत्वान् स्खलातिन तु दुःखं वहति च।**अंक ३–३ ( मुद्राराक्षस )

 इनके प्रौढ गुरु चाणक्यने जो गुरुभार संभाल रक्खा था उसे ये अपने नवयौवनमें ही बडी सुन्दरता से संभाल रहे हैं और विशेषता यह है कि कभी पथच्युत तथा खिन्न नहीं होते\। सिकन्दरकी विजयके समय तो ये शैशव और यौवनके मध्यमें थे। मगध विजयके समय भी युवा ही थे। मगधविजय के पश्चात् चन्द्रगुप्तने भारतके अन्य बहुत से भागोंपर भी विजय पा ली थी। उनसे युद्धस्थलसे अलग नहीं रहा जाता था। ये अपने हाथीपर बैठकर सेनाके अग्रभागमें रहकर युद्ध किया करते थे। वे अपनी वीरता तथा साहसके कारण अपनी युवावस्था से भी पहले पहले तो सिकन्दरपर फिर सेल्यूकसपर विजय पानेके कारण न केवल भारत तथा पंजाबकी वीर जातियोंपर प्रत्युत अपने साम्राज्यान्तर्गत परशियन यवन तथा मध्य एशियाकी अन्य वीर जातियोंपर भी अपना पूर्ण प्रभाव स्थापित करनेमें समर्थ हुये थे। वे केवल विजेता ही नहीं प्रत्युत एक सफल शासक भी थे।

**राज्ञिधर्मणि धर्मिष्ठाः पापे पापाः समे समाः।  
राजानमनुवर्तन्ते यथा राजा तथा प्रजाः॥ **( मनु )

 राजसिंहासनारूढ आदर्श नागरिक चन्द्रगुप्तके श्रेष्ठ चरित्रका उदाहरण प्रजामें पूरा पूरा प्रतिबिम्बित हुआ था। चन्द्रगुप्त के वरेण्य राजचरित्रका प्रजापर इतना सुन्दर प्रभाव पड़ा था कि प्रजा भी अपने राजाका चारित्रिक उदाहरण देख देखकर अपने व्यक्तिगत कल्याणको समाज कल्याणमें विलीन करना सीख गई थी और मुक्तहस्त होकर अपनी धनजन बुद्धिशक्तिको सार्वजनिक कल्याणमें समर्पित कर देनेमें अपने को कृतार्थ मानने लगी थी। चन्द्रगुप्तको अपने साम्राज्य विस्तारमें जितनी बढी सहायता अपनी चारित्रिक श्रेष्ठतासे मिली थी उतनी और किसी सेना आदिसे नहीं। यह सर्वथा सत्य है कि यदि राजा उत्साही, कर्मण्य बुद्धिमान तथा समाजसेवक हो तो अनुकरणमार्गी प्रजा उस जैसी बने बिना नहीं रह सकती। **'स्वामिसंपत् प्रकृतिसंपदं करोति'** (चाणक्यसूत्र १२ ) \। इसके विपरीत यदि राजा अनुत्साही, अकर्मण्य, निर्बुद्धि और आत्मम्भरि हो तो अनुकरणमार्गी  
३९ ( चाणक्य. )

प्रजा अवश्य ही उस जैसी बनकर रहती है। अकर्मण्य सुखिया ( आरामतलब ) राजा शत्रुओंको आक्रमणका निमन्त्रण देनेवाला बन जाता है। इस दृष्टि से राजाको अपने चरित्रके संबन्धमें पूरा सतर्क और सावधान रहना चाहिये।

 कौटलीय अर्थशास्त्रमें राजाके कर्तव्य जिस रूपमें वर्णित है उसमें प्रजाशक्तिका अक्षुण्ण रहना ही राजशक्तिका मूलाधार मान गया है। दूसरे शब्दोंमें कौटल्यका राजा ही असंख्य देशवासियोंकी दिताकांक्षाका एकीभूत स्वरूप तथा प्रजातंत्रका मुखिया अगुभा या नेता है। राज्य के प्रत्येक व्यक्तिका हित तो कौटल्यके राजाके व्यक्तिगत हितमें तथा कौटल्यके राजाका व्यक्तिगत हित राष्ट्रके प्रत्येक व्यक्तिके व्यक्तिगत हितमें सम्मिलित है। कौटल्यके राजाको ऐसी कोई भी व्यक्तिगत सुखसुविधा भोगनेका अधिकार नहीं है जिसका प्रजाहित के साथ विरोध हों। प्रजाका धनशोषण करके राज्याधिकार भोगनेवाला राजा तो कौटलीय अर्थशास्त्रके अनुसार देशद्रोही हैं। देशद्रोही राजाको राज्यच्युत करके उसका अस्तित्व मिटाकर राष्ट्रको देशद्रोह नामक कलंकसे मुक्त रखना प्रजाका अधिकार स्वीकार किया गया है।

**अविनीतस्वामिलाभादस्वामिलाभः श्रेयान्।**( चाणक्यसूत्र १५ )

 अयोग्य व्यक्तिको राजा बनाने की अपेक्षा किसीको राजा न बनाकर जनतांत्रिक ढंगसे राजव्यवस्था कर लेना अच्छा है। इसका अर्थ यह हुआ कि आदर्श चरित्र व्यक्तिको ही राजा बनाना चाहिये। सम्राट् चन्द्रगुप्त कौटल्य वर्णित इस राजचरित्रका षोडशकला पूर्ण आदर्श था। यों भी कह सकते हैं कि कौटल्यवर्णित राजचरित्र चन्द्रगुप्तके ही व्यक्तित्वका एक सुन्दर चित्रण है। यदि आप इस सत्यकी साक्षी लेना चाहें तो सद्वंश जात अलौकिक बुद्धि मान, सुदीर्घदर्शी धार्मिक वीर, उत्साही, रणकुशल, कृतनिश्चय, स्वार्थत्यागी, निरन्तर कर्तव्यतत्पर सम्राट् चन्द्रगुप्तका कन्याकुमारीसे हिन्दूकुशतक तथा मकरानसे ब्रह्मदेशतक अपने भुजबल तथा बुद्धिबलसे बनाया विस्तृत भारत साम्राज्य इस सत्यको प्रमाणित करनेके लिये पर्याप्त है।

**इतिहास लेखकोंका उत्तरदायित्व**

 प्रसन्नताकी बात है कि हमारे देश के कुछ इतिहास संशोधक प्राचीन मिथ्या प्रचारोंके छिपाये अबतक प्रकाशमें न आये हुए चाणक्य चन्द्रगुप्त से सम्बन्ध रखनेवाले समुज्ज्वल चरित्रको प्रकाशमें लाये हैं। परन्तु हमारी दृष्टिमें उनकी इस साहित्यसेवामें कुछ संशोधनीय त्रुटि रह गई हैं। उनकी इस साहित्यसेवासे कुछ इने गिने साहित्यसेवी ही अनुगृहीत हो पाये हैं। इन लोगोंने इस युगलमहापुरुषों के चरित्रसंबन्धी गुप्त सत्योंका जो उद्घा टन किया है उससे इन्होंने न तो इन दोनों महापुरुषपर ही कोई कृपा की है और न अबसे सवादोसहस्र वर्षपूर्ववाले भारतीय मनुष्य समाजको ही अनुगृहीत किया है। नवीन साहित्यकी रचना केवल वर्तमान तथा भावी समाज कल्याणकी दृष्टि से की जाती है। इसलिये इन लोगोंके इतिहास लेखन नामक इस प्रयत्नका वर्तमान तथा भावी भारतका कल्याण करना ही एकमात्र उद्देश्य होना चाहिये।

 इतिहास संशोधक कहलाना मात्र लेखन–कलाकी सार्थकता नहीं है किन्तु साथ ही अपनी वर्तमान तथा भावी पीढीको राजनैतिक या चारित्रिक सत्परामर्श देकर अनुगृहीत करके धन्य होना ही अन्थ–लेखन की सफलता है। स्वभाव से प्रश्न उत्पन्न होता है कि इन लोगोंकी इन महत्वपूर्ण ऐतिहासिक खोजोंसे वर्तमान या भावी भारतको कोई लाभ पहुंचाया नहीं ? यदि पहुंचाते तो किस दृष्टि से और नहीं पहुंचा तो उसका कारण इस इतिहास लेखनकी कौनसी त्रुटि हुई ? इन सब बातोंकी आलोचना करना ही इतिहास संशोधकोंकी साहित्यसेवाका लक्ष्य होना चाहिये। इसलिये होना चाहिये कि इन दोनोंको लैखिक या मौखिक श्रद्धांजलि अर्पण कर देना ही हमारे इस अभागे देशके लिये पर्याप्त नहीं है। इन दोनों महापुरुषोंने समाजसेवा के जिस कामको जीवनका कर्तव्य तथा उद्देश्य मानकर इस मुमूर्षु देशको संजीवनी सुधा पिलाई थी और इसका जीर्णोद्वार किया था, क्या हमारे देश के इतिहास शोधकर्कोको साहित्यसेवा भारतवासियोंके

मनोंमें इनकी समाजसेवाको अपनाने की प्रवृत्ति पैदा कर रही है ? यह निश्चित है कि इन दोनोंकी देशसेवकताको जान लेने या इन दोनों को किन्हीं रंगमंचोंके दृश्योंके रूपमें देख लेनेमात्रसे भारतवासियोंकी देशसेवक बन जाना संभव नहीं है। निश्चय ही इन लोगोंको साहित्यसेवाका सार्वजनिक कल्याण के साथ कोई सम्बन्ध दिखाया जाना चाहिये था जो दिखाया नहीं गया।

 हम अपने देश के साहित्यिकोंसे पूछना चाहते हैं कि आप लोग चाणक्य चन्द्रगुप्तसम्बन्धी जिस सत्यको प्रकाशमें लाये हैं उसे समाजोपयोगी क्रियात्मक रूपमें पहले तो समाजके सामने उपस्थित करना और फिर उसे क्रियात्मक रूप देना भी आपका ही कर्तव्य है या नहीं ? या इसके लिये देशको अलग कोई प्रबन्ध करना होगा ? यदि आप लोग उसे क्रियात्मक रूप देने के साथ अपना कोई संबन्ध रखना नहीं चाहते तो हमें कहने दीजिये कि आपको साहित्यसेवा निर्वार्य और निष्फल है। वास्तविकता के संसारमें किसी सत्यको अनुपयोगी रह जाने देकर उसे केवल प्रकाश के आनेवाली फल्गु साहित्यसेवाका कोई मूल्य नहीं है। साहित्यसेवा ऐसी होनी चाहिये कि वह फलप्रसू हो, और वह जिस सुषुप्त समाजको लक्ष्यमें रहकर की गई हो उसे झकझोरकर जगाकर खड़ा कर दे। सब हो उसे साहित्य सेवाका यश दिया जा सकता है।

 बरसाती कीडोंके समान साहित्यसर्जन कर देना मात्र साहित्यसेवा नहीं है किन्तु देशके मनको दबा बैठनेवाले अज्ञानपर शस्त्रक्रिया करके देशको मानसिक दृष्टि से नीरोग बननेका अवसर देना ही साहित्यसेवाकी धन्यता है। किसी सत्यको समाजोपयोगी बना देनेपर ही साहित्यिक साहित्यिक कहानेका अधिकारी बनता है। साहित्यसेवीका मुख्य काम किसी सत्यको समाजोपयोगी बना देना ही है। सच्चा साहित्यसेवी वही है जो समाजका अच्छेद्य अंग है। सच्चे साहित्यसेवीको समाजके हानिलाभ तथा मानसिक उत्थान पतनसे हर्ष और विषाद दोनों होते हैं और इसीलिये वह अपने समाजमें

जिस सत्यकी न्यूनता पाता है उसीको अपने समाजका अंग बनानेमें अपनी संपूर्ण शक्ति लगा डालता है। सच्चे साहित्यिककी समाजसेवा कटुसत्यों को प्रकाशमें लाने तथा वर्तमानमें देशको पतित बनानेवाले शक्तिशाली असत्य के खण्डनके संकटमें पड़ने से बचकर अपनी पुस्तकोंमें केवल अर्धसत्य लिख देने मात्रसे पूरी नहीं होती। सच्चा साहित्यकार जिस सत्यको अपने समाजसे पलवाना चाहे उसे समाजसे पलवाना तथा उसे स्वयं भी पालना अपना कर्तव्य मानता है।

 आर्य चाणक्य इसी अर्थमें अर्थशास्त्र ग्रन्थके साहित्यकार के रूपमें हमारे सामने उपस्थित हैं। आर्य चाणक्य प्रत्येक सच्चे ग्रन्थकार के आदर्श हैं। उन्होंने अपनी लेखनीसे जोकुछ लिखा है वह उन्होंने करके भी तो दिखाया है। वोहमारे देशके साहित्यकारो ! आप लोग आर्य चाणक्यकी साहित्य सेवा के साथ अपनी साहित्यसेवाकी तुलना तो करके देखिये कि आप लोगोंने अपनी साहित्यसेवार्मे उसे उपयोगी व्यावहारिक रूपमें उपस्थित करने तथा उसे वर्तमानमें उपयोगी बनानेवाला पहलृ अपूर्ण क्यों रख दिया ?

 हमारे कुछ इतिहास संशोधकोंने सवादो सहस्रवर्ष पूर्वके इतिहास के आनुपूर्वी समाचार न देनेवाले तत्कालीन लेखकों के संबन्धमें खेद प्रकट किया है। इन लोगोंने इस संबन्धर्मे जो खेद प्रकट किया है और उस समयके ऐतिहासिकोको सत्य समाचार न देनेका दोषी ठहराया है वह सत्यका आविष्कार करना चाहनेवाले वर्तमान ऐतिहासिकोंके लिये स्वाभाविक है। परन्तु सोचना तो यह है सवा दो या ढाई सहस्रवर्ष तो बहुत लम्बा काल है। पाठक अन्तर्दृष्टि से देखें कि आपके देखते देखते वर्तमान भारतका इतिहास भी तो मिथ्या आवरणसे ढका जा रहा है और लोगों से छिपाया जा रहा है। अबसे तीस वर्ष पूर्व स्वतंत्रता आन्दोलनका इतिहास तथा सात वर्ष पूर्व राज्यलोलुप देशद्रोहियोंकी वे राज्यलिप्सु प्रवृत्तियाँ भी तो वर्तमान तथा भावी पीढियोंसे गुप्त रक्खी जा रही हैं जिन प्रवृत्तियोंका

दुष्परिणाम आजके भारतको सर्वत्र सुतीक्ष्ण कटुता के साथ भोगना पड़ रहा है और भावी भारतको न जाने कबतक भोगना पडता रहेगा। आजके भारतीय इतिहाससेवी लोग इस बातका उत्तर दें कि वर्तमानमें की जाती हुई इस ऐतिहासिक राष्ट्रिय चोरीके अपराध के प्रकाशमें न आनेका उत्तर- दायित्व आप लोगोंपर नहीं है तो किसपर है ?

**ऐतिहासिकोंका वर्तमान कर्तव्य**

 एक ओर तो चाणक्यकालीन भारतका गौरवपूर्ण इतिहास है और दूसरी ओर वर्तमान भारतकी देशद्रोही असामाजिक प्रवृत्ति हैं। इन परस्पर विरुद्ध प्रवृत्तियों की उपस्थितिमें इतिहासपर लेखनी उठानेवालोंका कर्तव्य है कि वे भारतके गौरवमय अततिको तथा अधःपतित वर्तमानको तुलनास्मक ढंग से देश के सामने लायें, देश के असामाजिकता रोगकी औषध के रूपमें चाणक्य चन्द्रगुप्त के वास्तविक आदर्शको उसके सामने उपस्थित करें और पूरा बल लगा दें कि देश उस आदर्शको ग्रहण करके आत्मसुधार करे। जबतक हमारे साहित्यिक लोक अपनी साहित्यसेवामें इस दृष्टिकोणको नहीं अपनायेंगे तबतक किसी भी साहित्यसेवीको साहित्यसेवा ऊखर–वपन या वन्ध्य प्रयत्न हुए बिना नहीं रहेगी। वर्तमान ढंगके साहित्यिकका साहित्य विचारशील पाठकके मनमें चाणक्य चन्द्रगुप्त के संबन्धमें कुछ निर्वीर्य ( अकार्यकारी ) श्रद्धामात्र उत्पन्न करके कर्तव्यहीन होकर खड़ा हो जाता है और अपने पाठकोंको भारतको जगानेसे संबन्ध रखनेवाला अगला कर्तव्य बताने के संबन्धमें किंकर्तव्यमूढ होकर इस प्रकार बगले झांकने लगता है मानो इन लोगोंके साहित्यका देशके वर्तमान के सुधार के साथ कोई संबन्ध ही नहीं। देशहितैषी लोग भारतके साहित्यसेवियोंसे पूछना चाहते हैं कि क्या आप लोग अपने भारतकी सच्ची सेवा करनेकी दृष्टि से अपने इस अपराध (सेवापराध ) का परिमार्जन करनेके लिये अपनी साहित्य कलाका सदुपयोग करना अपना कर्तव्य मानेंगे ?

 वर्तमान भारतको चाणक्य चन्द्रगुप्त के इतिहास से सच्चे राष्ट्रसेवकका आदर्श लेना है और उसे भारत सन्तानकी सुरक्षा के लिये सुरक्षित रखना

है। परन्तु जिन षड्यंत्रकारियोंने वर्तमान भारतके सच्चे इतिहासको मिथ्याकी चादरसे ढक डाला है वे लोलुप लोग चाणक्य चन्द्रगुप्तकी निःस्पृह देश सेवा के आदर्शकी उपेक्षा करने में ही अपना व्यक्तिगत लाभ समझते हैं। यदि देश अपनी आँखोंसे काम ले तो निश्चय ही ये लोग राज्यलोभी और देशद्रोही माने जाय। इन लोगोंने जनतासे विश्वासघात करके राज्य हथियानेका कुदृष्टान्त ही देशके सामने उपस्थित किया है और**' राजा कालस्य कारणम् '** के अनुसार देशभरपर चरित्र हीनताको छाप लगा डाली है। ये लोग तो अपनी करनी कर चुके अब भारत के ऐतिहासिकों के सिर राष्ट्रीय आदर्शकी रक्षा करनेके कर्तव्यको करनेका अवसर आखडा हुआ है। राष्ट्रीय आदर्शकी रक्षा करनेका उत्तरदायित्व इन राज्यलोभी लोगोंके भरोसे पर नहीं छोड़ा जा सकता छोड दिया जाय तो देशका निश्चित अकल्याण होना है। इस समय भारत के ऐतिहासिकका कर्तव्य है कि वे इन आदर्शघातियोंका भंडाफोड करे और भारत सन्तानके सम्मुख चाणक्य की राष्ट्र सेवावाले निर्मल आदर्शको सदा के लिये उज्ज्वल तथा अमिट बनाकर सुरक्षित कर डाले।

 हमारे देशके साहित्यसेवी जाने कि चाणक्य चन्द्रगुप्तका पदानुसरण ही वीर पूजा है। किन्हीं महापुरुषों का नाम रट लेना मात्र या उन्हें शाब्दिक श्रद्धांजलि अर्पण कर देना मात्र वीर पूजा नहीं है। श्रद्वेय वीर जैसा वीर बन जाना ही सच्ची वीर पूजा है। **' देवो भूत्वा देवं यजेत् '** जैसे देव बन कर ही देव पूजा होती है इसी प्रकार वीर बनकर वीरका गुणगान होता है। वीर बने विना वीरका गुणगान करना तो वीरताका उपहास है। साहित्यकी सार्थकता यह है कि वह समाजका सच्चा कल्याण करनेवाला अभिन्न साथी बने और उसके हित में रत रहे। ऐसे आदर्श साहित्यनिर्माण से बचनेवाले साहित्यिक कुसाहित्य उत्पन्न करने के कारण देशद्रोही हैं।

 सिकन्दरकी नृशंसता भारतके प्राचीन तथा वर्तमान साहित्यिकोंकी दृष्टि में कठोरतम भाषा में निंदनीय है और सिकन्दर के संपूर्ण मनुष्य समा-

जका शत्रु होने से उसे भारत के प्रवेशाधिकार न देनेवाले चाणक्य चन्द्रगुप्त हार्दिक कृतज्ञता के साथ पूज्य हैं। परन्तु आश्चर्य की बात है कि वर्तमान साहित्यिकोंकी आँखोंके सामने उससे भी कहीं अधिक तीव्रताके साथ निंदनीय, अपने नीतिहीन निर्णयोंसे भारतमाता के वक्षस्थलपर नृशंसताके नायक सिकन्दर जैसी ही क्रूर नृशंसता करनेवाले भारतके ही अन्नजल से परिपुष्ट, राज्यलोभी, कृतघ्न, असुर लोग उन्हीं वर्तमान साहित्यिकोंके द्वारा दंडनीय सिद्ध नहीं किए जा रहे हैं। समझमें नहीं आता कि इन साहित्यकोंकी दृष्टि इन लोगों से कौनसा उत्कोच लेकर इस प्रत्यक्ष सत्यकी ओरसे अंधी हो गई है कि चन्द्रगुप्त चाणक्य के जीवनव्यापी भगीरथ प्रयत्न से सुनिर्मित अखंड भारतको खंड खंड करके, उनके आदर्शको पैरोंतले रौंदकर, सिकन्दरके ही प्रतिनिधि बनकर भारतमाता के मातृत्वको कलंकित करनेवाले लोग आज भारतके दोनों खण्डों में राज्याधिकारसे मतवाले होकर भारतकी छातीपर मनमाने अत्याचार बढा रहे हैं। इस गंभीर प्रश्नका उत्तर प्रत्येक सुसाहित्यिक अपने हृदयसे ले और भारतमाता के प्रति अपना कर्तव्य पूरा करे। यदि यह वह नहीं करेगा तो सिकन्दरकी नृशंस आसुरिकताको छिपाकर उसे वीर नामसे प्रचार करनेवाले प्राचीन कुसाहित्यिकों जैसा अपराध वर्तमान साहित्यिकोंके सिरपर भी चढा ही रहेगा।

**वर्तमान भारत**

 चाणक्यने जो भारतको दक्षिण सागरसे हिमालय तक अखण्ड राष्ट्रनिर्माणका आदर्श दिया था, उसके सर्वथा विपरीत दो विद्यमान खण्डों में वभक्त आजके भारतका दयनीय चित्र वर्तमान भारतकी राजनैतिक प्रतिभाको कलंकित करनेवाला अपमान है। आज भी भारतवासिके मनमें स्वभावसे निम्न प्रश्न उपस्थित होते हैं और अपना समाधान चाहते हैं—

 १ चाणक्य के सुयोग्य शिष्य आदर्श सम्राट् चन्द्रगुप्तने राज्यशासन संबन्धी जो कुशलता दिखाई थी आजके शासनपदारूढ भारतवासीने उस कुशलताको अपनाया है या पददलित किया है ? इसका उत्तर भारतवासीको अपने विवेकसे लेना है।

  २ चाणक्यकालीन भारतके घर घरमें जो सुखशान्ति विराज रही थी भारतके वायुमण्डलमें प्रेमकी जो मधुरध्वनि प्रतिक्षण गूँजगूंजकर देशभरमें अमृत बरसाती फिर रही थी क्या आजके भारतवासीको वह सौभाग्य प्राप्त है ? या वह उससे वंचित होकर दुर्भाग्यकी चरमसीमामें पहुंचकर हाय हाय कर रहा है ? इस प्रश्नका उत्तर भी भारतवासीको अपनी आँखोंके सामने विद्यमान समाजके चित्रमेंसे लेना है।

  ३ चाणक्यने जिन देशद्रोहियोंको मिटाकर भारतकी स्वतन्त्रताको निष्कंटक बनाया था क्या आजके स्वतंत्र कहलानेवाले भारतने अपने देशद्रोही मिटा डाले ? या वे भारतकी छातीपर मूंग दल रहे हैं ? क्या आज के भारतमें सुखशान्तिको निष्कंटक बनानेवाला कोई चाणक्य या चन्द्रगुप्त है? इन प्रश्नका उत्तर भी विचारशील भारतसंतानको अपने हृदयसे लेना है।

  ४ क्या वर्तमान भारतने अपने पड़ोसी राष्ट्रको वशमें कर लिया है या अपनेको ही दो रगड़ते झगडते खण्डोंमें बांटकर पड़ोसमें शत्रु पैदा कर लिया है ? इस बातका उत्तर भारतकी राजनैतिक सूझ बूझ पर कलंक पोतनेवाली विदेशी षड्यन्त्रकी सफलता के रूपमें सबकी आंखोंके सामने विद्यमान है।

  चाणक्य और चन्द्रगुप्त जैसे कर्मठ लोगोंका इतिहास ताश और शतरंजके खेलोंके समान कुछ समय काटने के लिये पढनेकी वस्तु नहीं है।

**इतिहासपुराणं पंचमं वेदानां वेदः।**

  इतिहास तथा पुराण ज्ञानदाता वेदोंमें पांचवां वेद है।

**इतिहासपुराणाभ्यां वेदं समुपबृंहयेत्।  
बिभेत्यल्पश्रुताद्वेदो मामयं प्रहरिष्यति ॥**

  वेदको इतिहासपुराणोंके द्वारा समझनेका प्रयत्न करो। वेद इतिहासपुराणोंसे अपरिचितोंसे भय मानता है कि यह मुझपर प्रहार करेगा। यह मुझे न समझकर अनर्थं करेगा।

  इतिहास से देशके वर्तमानको उज्ज्वल भूतसे तोलकर आत्मनिरीक्षण करने का अवसर मिलता है उससे अपनी भूलें सुधारने तथा भूतकालीन सदुपार्योका अवलम्बन करनेका सुअवसर हाथ भाता है। इतिहाससे पाठकोंको उपयोगी बातें अपनानेका अवसर प्राप्त होता है। इन दोनों महापुरुषोंका इतिहास भाज सवादो सहस्र वर्ष बीत जानेपर भी अपने सदा नवीन रूपमें संसारभरको ज्ञानज्योति देते रहने के लिये सदा ही मार्ग दीपके रूपमें खड़ा है और रहेगा। इन दोनों महाशयोंके सम्मुख योरोप के के हिरणाकुश सिकन्दर जैसे असुरका आक्रमण उतना चिन्तनीय विषय नहीं था जितना भारतमें देशप्रेम या मनुष्यता का अभावउनकी चिन्ताका विशेष विषय बन गया था।

  प्रभुताका लोभी ही देशद्रोह है, देशद्रोह नामके रोगका जो मूलस्वरूप है वहीं तो प्रभुता लोभ है। वेदज्ञ चाणक्यने पर्वतकको उसके प्रभुतालोभरूपी देशद्रोहका दण्ड मृत्युके रूपमें देना उचित समझा था। विदेशी आसुरी शक्तिकी सहायता या कृपाले स्वदेशका शासनाधिकार लेकर स्वदेशवासियोंकी मनुष्यताको पददलित तथा विनष्ट करके अपनी राज्य लोलुपताको चरितार्थ करना ही तो देशके साथ द्रोह है। इस देशद्रोहका मूल व्यक्तिगत स्वार्थान्धतामें विद्यमान है। व्यक्तिगत स्वार्थान्त्रता मानवको दूसरे मानवके साथ प्रेमबन्धनमें आबद्ध नहीं रहने देती। अपने व्यक्तिगत स्वार्थको राष्ट्रकल्याणमें विलीन कर डालनेकी भावना ही राष्ट्रियता है। राष्ट्रियता के साथ व्यक्तिगत स्वार्थकी संकीर्ण दृष्टिका जन्मवैर है। व्यक्तिगत स्वार्थ भावनाका नाम ही वह मात्स्यन्याय या जिसकी लाठी उसकी भैंस है जिसके संबन्धमें चाणक्यने मनुष्यसमाजको सावधान किया था। आजका भारवासी उसी व्यक्तिगत स्वार्थ भावनाके प्रभावमें आकर आसुरी राजका आखेट बना है।

  अबसे सवादो सहस्र वर्ष पूर्व सिकन्दर तथा चन्द्रगुप्तने संसारके सामने दो विपरीत आदर्श उपस्थित किये थे। सिकन्दर तो आसुरीवृत्ति लेकर

शस्त्रवलके आधारसे मनुष्यसमाजको संत्रस्त करके प्रभुतालोभी लुटेरा बनकर यूनानके राजसिंहासन पर आरूढ हुआ था। वह अपनी बीस वर्षके अवस्थासे लेकर संसारभरकी मानवता पर लगातार असंख्यों आक्रमण करके भूमाताको रक्तसे रंगकर मानव हृदयको मर्माहत बनाकर बारह वर्ष तक अपनी हिंसक जन्तुओंकी–सी हिंस्र क्रियाओं से संसारके सामने पाश्चात्य साम्राज्यवादका दुष्ट दृष्टान्त उपस्थित करके केवल बत्तीस वर्षको अवस्थामें हाथ मलमलकर पछताता हुआ संसारसे चल बसा था। इसके सर्वथा विपरीत भारतीय साम्राज्य के प्रतिष्ठापक चन्द्रगुप्तने सिकन्दरके आक्रमणों से आइत न केवल भारतवासियोंको अपितु भारत के पडौसी राष्ट्रोतकको शान्ति और सम्मान के साथ जीवन बितानेकी सुविधा देनेकी पक्की विश्वस्त सान्त्वना देकर देवल चौबीस वर्षको अवधिमें विद्रोहहीन, स्वगुणमुग्ध, सुसंगठित साम्राज्य बनाकर मनुष्यताका संरक्षक बनकर संसारभरको राष्ट्रनिर्माणकीकलाका व्यावहारिक पाठ सिखाया था।

  आज चन्द्रगुप्त तथा उनके निर्देशक आर्य चाणक्यको बीते लगभग सवादो सहस्र वर्ष बीत चुके। आज हम संसारमें क्या देख रहे हैं ? पाश्चात्य जगत्ने आजतक सिकन्दरका आदर्श नहीं छोडा। पाश्चात्य जगत् आजकल भी सिकन्दरके आदर्शको अपनाकर परराज्यलोलुपताकी पाशविक लीला करता ही चला जा रहा है और लोकसंहारक अशका आविष्कार कर करके संहारकी मूर्ति बना बैठा है। दुःखके साथ स्वीकार करना पड़ता है कि भारतने भी चाणक्यके आर्य आदर्शको पददलित कर डाला है। चाणक्य चन्द्रगुप्तकी ब्राह्मक्षात्र जोडीने भारतमें जिस शक्तिमान आत्मविश्वासी साम्राज्यका निर्माण किया था भाज उसके स्थानपर निर्बल पारस्परिक लूट–खसोट–हिंसा–द्वेषसे परिपूर्ण राष्ट्रियताहीन वैदेशिक शस्त्रबलकी सहायता के प्रतीक्षक बना हुआ भारत है। आजके भारतकी राष्ट्रिय भ्रान्तिके दुष्परिणामको प्रत्यक्ष देखकर कौन विचारशील भारत सन्तान अपनेको स्वतंत्र माननेका सपना देख सकता है ?

 आजका पाश्चात्यप्रभावित भारत पाश्चात्योंके सर्वक्षेत्रीय अन्धानुकरणमें ही अपना अहोभाग्य मान रहा है। अनुकरण करनेवाला अपने अनुकर्तव्यका दास होता है। अपने अनुकर्तव्यका दास बन जाना हो दासताकी सर्वमान्य परिभाषा है। मनुष्यताको पददलित करनेकी प्रवृत्ति ही दास मनोवृत्ति है। दास मनोवृत्ति ही देशद्रोह है। भारतवर्षमें जो दासमनोवृत्ति घर कर गई है यही तो भारतवासिका देशद्रोह है। पाश्चात्यका अन्धानुकरण ही भारतवासिका देशद्रोह है। धंधा भारतवासी अपनी इस पाश्चात्यानुकरणी मनोवृत्तिको देशद्रोह न समझकर प्रत्युत उसीमें अपना सौभाग्य मानकर अपना कितना अकल्याण कर रहा है ? यह न समझकर इस पतनको भी स्थान मान रहा है। यह कितने पारितापका विषय है कि आजके भारतको अपना संविधान बनानेके लिये संस्कृति और परम्परामेंसे कोई माझ तत्व हाथ नहीं आया। जब कि पाश्चात्य जगत्के विचारशील विद्वान् चाणक्यकी राजकल्पना तथाचरित्रनिर्माणके सिद्धान्तोंको अत्यन्त सम्मानकी दृष्टि से देखते हैं। आज चाणक्य हम लोगोंकी अज्ञानजन्य अकृतज्ञतासे भारतमें न पूजकर विदेशी विद्वानोंमें पूज रहा है। आजका भारत मनुष्यतासे हीन होकर योरोप, अमेरिकावाली उन्नतिका चरमोत्कर्ष पानेके उभयभ्रष्ट बनानेवाले सुपने देख रहा है।

  आजके पाश्चात्यानुगामी भारतको यह कैसे समझाया जाय कि मनुष्यता ही किसी भी राष्ट्रका प्राण या जीवनी शक्ति होती है। मनुष्यताके अभाव समस्त भौतिक संपत्तियें मुरदेका शृंगार बन जाती हैं। मनुष्यतासे हीन होकर भौतिक उन्नति, राष्ट्रसेवा, विश्वशान्ति, समाजसेवा आदि नामोंसे देशके मानवसमाजको ठगा ही ठगा जाता है। सेवा तो मनकी होती है। मनको शान्ति पानेकी कला न सिखाकर कुछ उज्ज्वलवेषी लोगोंका गन्दे मोहल्लोंमें जाकर कुछ समय झाडू लगानेका अभिनय मात्र करके दीन लोगोंसे ताली पिटवाले या जयघोष करवा लेना मात्र राष्ट्रको तिका मार्ग दिखानेवाली सेवा नहीं है। राष्ट्रके मनका अज्ञानपन से उद्धार करना ही सेवा है। लोगोंके दुःखदायी अज्ञानको मिटाकर उन्हें स्वाभिमानी

उन्नचेता मनुष्यता—प्रेमी अन्यायके असहिष्णु बना देनेवाले ज्ञानालोकमें पहुँचा देना ही राष्ट्र की सच्ची सेवा है।

  यदि भारतवासी अपना कल्याण चाहें तो वे अबसे सवादो सहस्र वर्ष पूर्व भारतमें अपनी दैवीक क्रीडा कर चुकनेवाली चाणक्य चन्द्रगुप्त की राजनैतिक प्रतिमाको हृदयसे अपनाये।

**आर्य अनार्य साम्राज्योंकी तुलनात्मक आलोचना **

**तथा **

**भारतीय राष्ट्रको आर्यराष्ट्र न बनने देनेवाले वर्तमान, साम्यवाद,**

**समाजवाद आदि अनार्य राजनैतिक वादोंके प्रभावले**

**बचनेका सुझाव**

  अनार्य सम्राटोंका अग्रणी सिकन्दर विश्वसम्राट् बननेकी महत्वाकांक्षा लेकर लुटेरोंका विशाल दल संगठित करके, दूसरे राष्ट्रोंकी स्वतंत्रता छीना करता था। स्थाली पुलाकन्याय के अनुसार[^2] अपने क्षुद्र व्यक्तिगत स्वार्थोंसे दूसरोंकी स्वतंत्रता छीनना ही अनार्य साम्राज्योंका निर्माण करानेवाको मूल प्रेरणा थी। चाणक्यका शिष्य चन्द्रगुप्त '**ब्राह्मणेनधितं** **क्षत्रम्**' ब्रह्मशक्तिके नियन्त्रणमें काम करनेवाली क्षात्रशक्तिसे सुसजित आर्य सम्राटोंका प्रतीक था। उसने भारत तथा उसके पड़ौसके उन छोटे छोटे राज्योंको, जो स्वयं अपनी रक्षातक करनेमें असमर्थ थे या जो राजधर्म विद्दीन होकर अपनी प्रजा पर अत्याचार या लूटका ठेकामात्र लिये बैठे थे, प्रजाके प्रति कर्तव्य पालनेवाले शक्तिशाली साम्राज्यका प्रसन्न अनुवर्ती अंग बनाकर मानव समाजको सच्ची स्वतंत्रताका अधिकारी बना लिया था। जहांतक अपनी शक्ति जा सके वहांतक प्रजाकी सेवा करनेवाली वैधानिक राज्यव्यवस्थाकी स्थापना करना ही आर्य ( भारती ) साम्राज्य की कल्पनाका प्रेरक था। जहाँ अनार्य साम्राज्य आततायीपनका प्रतीक है वहाँ कार्य साम्राज्य आततायीपनका प्रतिरोधक

[^2]: "नोट—बटलोई के एक चावल की परखसे समस्त चावलोंके परिपाक अपरिपाकको समझ लेने की पद्धति के अनुसार।"

तथा न्याय राज्यका संस्थापक था। जहाँ अनार्य साम्राज्य दूसरोंकी स्वतंत्रता छीनता पाया गया है वहाँ आर्य साम्राज्यका लक्ष्य किसीकी स्वतंत्रता छीनना नहीं था। किन्तु स्वतन्त्रताको सुरक्षित करके मानवसमाजका आशीर्वाद और साधुवाद पाना ही उसका एकमात्र ध्येय था।

  आर्य साम्राज्यका उद्देश्य राष्ट्रके प्रत्यक्ष अप्रत्यक्ष दोनों प्रकारके चोरों तथा उन राष्ट्रकण्टकोंको निर्मूल करना था जो विश्वके स्वतन्त्र मानव परिवारोंका विरोध किया करते थे। आर्य साम्राज्योंकी समस्यात्रा का उद्देश्य विजित राष्ट्रोंको हताश, निराश तथा सुख सम्पत्तिहीन बना डालना नहीं था किन्तु विजित राष्ट्रोंको तुरन्त निरापद बनाकर अभय दान देकर उनकी लूट तथा उसपर अत्याचारको असंभव बनाना और उन्हें अपनी मातृहितैषिणी छत्रछायामें लेना होता था। संसारके इतिहासके पास जैसे अनार्य साम्राज्योंकी समर यात्राके विरुद्ध भयंकर अभियोग होनेपर भी उसके पास आर्य चन्द्रगुप्तकी समरयात्राके विरोधमें अत्याचार या लुण्ठन आदिका किसी प्रकारका कोई अभियोग नहीं है। प्रत्युत इतिहासके पास तो विजित राष्ट्रोंकी चन्द्रगुप्तके प्रति प्रगट की गई सामूहिक कृतज्ञताका ही उल्लेख मिलता है। इसलिये मिलता है कि चन्द्रगुप्तके साम्राज्यका स्वरूप विजित जनताको अपने विराट् परिवारमें सम्मिलित करके उसके ऊपर विजित जनताके निर्वाचित जनसेवकोंको स्थानिक शासनके परिचालनका भार सौंप देना होता था। चन्द्रगुप्तका साम्राज्य प्रजाको वे समस्त सुखसुविधा पहुँचानेका उत्तरदायित्व लेता था जो ( सुखसुविधा ) मानव हृदयको स्वभाब से प्यारी प्यारी होती है और इसीलिये राज्यव्यवस्थाको प्रजातंत्र का नाम दे देती हैं। चन्द्रगुप्त प्रत्येक विजित देशकी सदिच्छाओं का पूरा प्रतिनिधित्व करता था। इसलिये उसका साम्राज्य एकतन्त्र दीखनेपर भी प्रजातंत्र था।

  मैगास्थनीज तथा पाश्चात्य इतिहासकारोंके उन वर्णनोंसे, जो उन्होंने चन्द्रगुप्त साम्राज्य की सुव्यवस्थाके संबन्धमेंकिये हैं स्पष्ट जाना जाके सकता है कि उस समयकी प्रजा चन्द्रगुप्तके सुप्रबन्धसे इतनी सुशिक्षित

हो गई थी कि वह आत्मकल्याणको सुरक्षित रखने के लिये पर्याप्त मात्रा में समर्थ तथा जागरूक बन चुकी थी।

**‘ प्रकृतिसम्पदा ह्यनायकमपि राज्यं नीयते। ’**(चाणक्यसूत्र )

  प्रजा यदि राज्य प्रबन्धसे परिचित हो जाय या बना दी गई हो तो किसी कारण राजाके न रहनेपर भी राष्ट्रव्यवस्था अक्षुण्ण रहती चली जाती है। प्रजाको सन्तुष्ट तथा सुशिक्षित करके प्रजाकी सदिच्छाओंसे ही राज्यव्यवस्थाका संचालन करनेका यह ढंग चन्द्रगुप्तके पुत्र बिन्दुसार तथा पौत्र अशोक तक सुरक्षित रहा। परन्तु साम्राज्य संचालकोंके अहिंसावादी बौद्ध धर्ममें दीक्षित हो जानेपर दण्डव्यवस्था के ढीला पडनेपर ही साम्राज्य छिन्नभिन्न होगया। उस स्थितिको देखकर गीता के ‘** स्वधर्मे निधनं श्रेयः पर धर्मो भयावहः ’**। इस मन्तव्यकी स्मृति बलात आ खड़ी होती है।

**राज्ञोहि दुष्टनिग्रहः शिष्टपरिपालनं च धर्मः।**

**न पुनः शिरोमुण्डनं जटाधारणादिकं वा॥**( नीतिवाक्यामृतं ५–२ )

 दुष्ट निग्रह तथा शिष्टपालन ही राजाओंके धर्म हैं। सिर मुंडाना या जटा धारण करना आदि उनके धर्म नहीं है।

**व्रतचर्यादिकं धर्मो न भूपानां सुखावहः।**

**तेषां धर्मः प्रदानेन प्रजासंरक्षणेन च।** ( भागुरि )

  व्रतचर्या आदि राजाओं के लिये सुखकारक नहीं है। उनका धर्म तो प्रजाको अभयदान तथा उसकी रक्षा ही है।

 भारतीय आर्य साम्राज्यके ये तीनों आनुवंशिक सम्राट् इस आदर्शको सुरक्षित रखकर प्रजाकी सेवा करके न केवल मानवसमाजको कृतार्थ कर गये किन्तु स्वयं भी धन्य होकर गये। साम्राज्य स्थापनाका यही आर्य आदर्श था। यह आदर्श भाजके पाश्चात्य साम्राज्यवादसे सर्वथा विपरीत प्रकारका है।यह कितना बड़ा दुर्भाग्य है कि भारत भी कालकी कुटिलगतिसे इस आदर्शको राष्ट्रियरूपमें अपनाकर नहीं रख सका। वह फिर पहले के ही समान आदर्शहीनता में जा डुबा।

  चाणक्य मनुष्यकी पशुशक्तिका उपासक नहीं था। वह तो मानव हृदयकी शान्तिका उपासक और पुजारी था। वह लोगोंकी मानसिक शान्तिको ही राष्ट्रका बल माननेवालोंमें था। आजका पाश्चात्य अनार्य साम्राज्यवाद जडदेह की भोगाकांक्षा या भोगकंडूतियोंका उपासक है। जबदेहों की भोगेच्छाके ऊपर अपनी समाजव्यवस्था बना लेना दुष्परिणामी कल्पना है। इसलिये देहोंकी भोगेच्छाओंके आधारपर समाजव्यवस्था बनानेके संबन्धमें आजके पाश्चात्यानुकरणी भारतको सावधान रहना है। जडदेदोंकी भोगेच्छा ही हून अनार्य साम्राज्यों की पृष्ठभूमि है।

**वर्तमान राजनैतिक साम्यवाद, समाजवाद आदि**

**अनार्यवादोंकी आलोचना**

  चाणक्य वेदान्तप्रतिपादित आत्यन्तिक दुःखनिवृत्तिके उपासक थे। अनार्य साम्राज्योंकी निन्दा करनेवाला पाश्चास्य समाजवादी और साम्यवादी एक और तो साम्राज्यवादकी निन्दा करता और दूसरी ओर जडदेहकी उस भोगाकांक्षा या भोगवादको छोडनेको उद्यत नहीं है जो अनार्य साम्राज्यवादका मूल है। पाश्चात्योंके समाजवाद और साम्यवाद तथा उनके अनार्य साम्राज्य सबकी भोग ही एकमात्र आधारशिला है। पाश्चात्य या पाश्चात्य ढंगका समाजवादी और साम्यवादी अपने भोगवादी पाश्चात्य वातावरणके आनुवंशिक दोषसे पराभूत होकर जडदेहकी भोगेच्छासे आगे सोचनेमें नितान्त पंगु है। भोगवाद पाश्चात्य देशोंकी मज्जा तक जा पहुँचा चुका हुआ असाध्य रोग है। इसके विपरीत चाणक्य त्यागवादी भारतका सुपूत था।

  वह तो मनुष्यकी सुखेच्छा को ही दुःख माननेवाले लोगों से था। वह सुखेच्छाके नियन्त्रण पर ही साम्राज्यकी प्रतिष्ठा करनेवाला था। वह सुखेच्छा को ही पापका मूल मानकर उसे राजशक्ति से नियन्त्रित करना चाहता था। वह मनुष्यकी सुखेच्छाके नियन्त्रणमें आजाने को ही समाजकी शान्ति की

कुंजी माननेवाले क्रान्तदर्शी विद्वानोंमें से था। वह मनुष्यको भोगाकांक्षाको खुलकर खेलने देनेमें समाजका अकल्याण मानता था। वह मनुष्यका कल्याण इस बातमें देखता था कि मानवकी भोगाकांक्षाका समाज हितमें उपयोग किया जाय। वह मनुष्य की भोगाकांक्षाको समाजको समाजका अहित करनेकी स्वतंत्रता देनेको किसी भी रूपमें प्रस्तुत नहीं था। वह मनुष्यकी व्यक्तिगत भोगाकांक्षाको समाज कल्याणमें विलीन कर देनेवाली या उसे ( व्यक्तगत भोगेच्छाको ) समाज कल्याणका अविरोध बना लेनेवाली व्यक्तिगतऔर समाज दोनोंहीका कल्याण कर सकनेवालो आत्यन्तिक दुःखनिवृत्तिमें हो मनुष्यका परमार्थ पा लेना या अखण्डशान्ति मिल जाना समझता था। इसके विपरीत अनार्य साम्राज्यवादों तथा अनार्य राजनैतिक पार्टियोंने सिक ग्वाला बही भोगवाद अपना रक्खा है जो जडदेहकी भोगेच्छाका दास है और इसीसे पराये रक्तका प्यासा बने बिना नहीं रहा जा सकता। आधु निक अनार्य साम्राज्यवाद सिकन्दरवाले साम्राज्यवादका ही भौतिक विज्ञानों तथा नृशंस क्रूरताओंसे समुपबृंति आधुनिक संस्करण मात्र है।

  साम्यवादी या समाजवादी कहानेवाले कुछ उन विद्वान् नामधारियोंने जो अपने आपको पाश्चात्य साम्राज्यवादका विरोधी उद्घोषित करते हैं, धनोपार्जन तथा घनभोगमें सार्वजनिक समानाधिकारका काल्पनिक (अव्यावहारिक ) सिद्धान्त पैदा करके उलझन पैदा करती है। परन्तु इन लोगोंने भोगाकांक्षा के समाजघातक दूषणका आद्योपान्त विचार नहीं किया। भोगाकाक्षांका यही प्रधान दूषण है कि वह कभी भी तृप्त होना नहीं जानती। भोगेच्छु मानव भोगमें असमर्थ तो हो सकता है परन्तु तृप्त कभी नहीं हो सकता। भोग और अतृप्तिका नित्य साथ है मनुष्यकी अतृप्ति ही अत्याचारिणी राक्षसी है। अतृप्ति समाजका भयंकर शत्रु है। भोगेच्छाने संसारमें आजतक कभी भी तृप्ति, उदारता और मानवताका मुंह नहीं देखा। क्योंकि भोगाकांक्षा रूपी आग सदा ही अतृप्त रहनेवाली आग और मनुष्यको पर- रक्तपिपासु अनुदार पशु बनाकर रखनेवाली दुष्ट अभिलाषा है इसलिये

पहले मनुष्यसे उस आगमें ईंधन डलवानेका सिद्धान्त मान लेना और फिर ससी मनुष्यसे यह बाधा भी करना कि वह अपनी इच्छा या कानूनके भयसे समानताके सिद्धान्तमें बंधकर रहे यह एक असंभव मूढ कल्पना है। यह तो मांसलोलुप सिंहके सामने से उसका मांस उठा लेनेवाली अत्यन्त सत्तेजक कल्पना है। यह तो खुल्लमखुल्ला भोगको हो जीवनका लक्ष्य मान लेना और मानवसमाजको मनुष्यताकी ओर प्रोत्साहिन न करके भोगसंग्रहमें प्रोत्साहित करना है।

 मनुष्यको भोगसंग्रहमें प्रोत्साहित करना उसे उस भोगाकांक्षाको ओर ले जाना है जिसका कोई अंत नहीं है जिसकी भूख कभी मिटती नहीं जो भयंकरसे भयंकर पाप करनेसे डरती नहीं। जिसे संसारभरको अपनी वध्य आखेट बनानेमें कोई संकोच होना संभव नहीं। भोगाकांक्षाको छूट मिल जाना सचमुच समाजघाती कल्पना है। भोगाकांक्षाका खुलकर खेलने देने से समाजमें पारस्परिक घातप्रतिवात भादि अनेक अचिकित्स्य उलझने पैदा हो जाती है। इसलिये पहले तो भोगाकांक्षाको मान्यता देना और फिर उससे समानताकी सीमामें बंध कर रहनेकी आशा बाँधना अव्यावहारिक लक्ष्य है। इस दृष्टिसे इन साम्यवादियों और समाजवादियोंका लक्ष्य अव्यावहारिक है। इसलिये हम इन अव्यावहारिक लक्ष्यवाले साम्यवादी समाजवादियों को पाश्चात्य साम्राज्यवादियोंका ही नामान्तर करना चाहते हैं और इसे समाजके लिये उतना ही कलहवर्धक तथा अशान्त बना डालनेवाला पा रहे हैं जितना कि पाश्चात्य साम्राज्यवादियोंको पाते हैं। कैसे पाते हैं सो भी ध्यान देकर सुन लीजिये —

  ये लोग एक ओर तो साम्राज्यवादियोंकी परराष्ट्रपर आक्रमण करनेवाली ध्वंसात्मक युद्धनीतिका विरोध करके संसारको अपनी ओर आकृष्ट करनेका प्रयत्न करते हैं और दूसरी ओर विश्वशान्ति या छोटे बडे भिन्नभिन्न राष्ट्रोंके पारस्परिक शान्तिपूर्ण सहावस्थानके एक खोखले सिद्धान्तका आविस्कार करके संसारकी भोली जनताको ठगते चले जा रहे हैं। जो पार्टी

भिन्न भिन्न देशोंमें उचित अनुचितका विश्वार त्यागकर किसी भी उपाय से शासक जाति बन गई है उन सबके साथ न लडनेका समझौता करके अपने देशकी जनता पर प्रभुता करते रहने या वहांकी जनताकी लूटका ठेका लिये रहने और उसपर अपनी शोषणनीति चलाते रहनेमें निष्कंट बने रहना ही इन लोगों के विश्वशान्ति नामके पलाश कुसुमायमान निर्गन्ध सुन्दर ध्येयकी परिभाषा है। इन लोगोंकी विश्व शान्तिके पेटमें स्थार्थलोलुपता काम कर रही है। इन लोगोंकी विश्वशान्ति केवल इतना चाहती है कि संसारभरकी शासक जाति बनी हुई प्रभुतालोभी पार्टियां परस्पर संगठित रहें, अपने अपने अधिकार क्षेत्रमें निर्विघ्न मनमाना अत्याचार करती रहें उनके ऐसा करनेमें कोई किसीको न टोके, कोई किसीका प्रतिद्वन्द्वी न बने और ये लोग विश्वकी अत्याचारित जनताके घरोंमें राष्ट्र की आभ्यन्तरिक अशान्तिकी आग अनन्तकाल तक सुलगाते रहनेमें स्वतन्त्र रहें।

  आपने भोगवादियों की विश्वशान्तिका खोखलापन देखा \। वह वास्तवमें शान्ति ही है। इसका प्रत्यक्ष उदाहरण देखना चाहें तो भारतको देख लीजिये–भारत जैसे प्राकृतिक सीमाओंसे सुरक्षित अनादिकाल से अखण्ड राष्ट्रको राज्यलोभी दो पार्टियोंके अप्रजातंत्रिक समझौते ने दो विद्यमान खण्डोंमें बाँट कर राष्ट्रकी प्रभु जनताको अकथनीय अत्याचारोंका आखेट बना डाला और उसे अनाथालयों जैसे दूषित शरणार्थी नामसे कलंकित करके उसपर मनमाना शासन करते हुए उसकी मनुष्यताको विकसित न होने देनेवाला अशान्तिकारक निर्विरोध राजकीय षड्यन्त्र चल रहा है। संसारकी वर्तमान राजनीति के अनुसार यह षड्यन्त्र भी भोगवादी शासक जातियोंकी विश्वशान्तिमें सम्मिलित माना जा रहा है। अपने स्वेच्छाचारी शासनकी सुगमता के लिये राष्ट्रकी वास्तविक स्वामिनी जनताको मनुष्यतासे हीन, अनैतिक, चाटुकार, निःशस्त्र, नपुंसक, पेट पूजक बनाकर रखना प्रभुतालोभी राजनीति नहीं है तो क्या है ? इन लोगोंकी भौतिक उन्नतिकी आपात मनोरम योजनायें अपने दुधारू पशुओंके लिये अच्छा चारा उपजा–

नेकी व्यवस्थासे अधिक मूल्य नहीं रखतीं। किंबहुना हम स्पष्ट देख रहे है कि समाजवाद या साम्यवाद, पाश्चात्य साम्राज्यवादका ही आधुनिक अनुभवके आधार पर गठित बाधुनिक संस्करण है। पाश्चात्य साम्राज्यवादके आधुनिक संस्करण इस समाजवाद, साम्यवाद या स्पष्ट शब्दोंमें प्रभुतावादने भोगवादी लोगोंमें पारस्परिक विवाद उत्पन्न कर डाला है। देशकी जनताको अनेक विद्यमान दलोंमें बाँटा दिया है और संसारको सदाके लिये अशान्तिकी आगमें जलते भुनते रहनेका ही मार्ग दिखाया है। बात यह है कि समाजको भोर्गोका भूखा बनाये रखनेवाला यह दीनवाद आवश्यकता पडनेपर भोगका विरोध करनेवाली स्वाभिमानके नामपर भोगपर लात मार सकनेवाली सच्चा समाजसेवा करना ही नहीं चाहता। यह तो जिस किसी प्रकार समाजका प्रभु बन कर रहना चाहता है। सारी ही राजनैतिक पार्टियो समाजका प्रभु बन जाना चाहती है। भोगवादको लक्ष्य मान लेनेमें यह दोष है कि भोगेच्छाको न तो कमी मानवोचित संयम सिखाया जा सकता है और न कभी उसे तृप्त किया जा सकता है। जो मानवको मानव बनाये रखनेके लिये अत्यावश्यक है।

  भोगेच्छाको अस्वीकृत तो किया जा सकता है परन्तु उसे संयत और तृप्त नहीं किया जा सकता। भांगेच्छाको दूसरोंका भाग छीनने तथा उनपर अन्याय ढाने से रोक देनेवाला कोई शक्ति संसारमें नहीं है। जो समाज व्यवस्था देहकी भोगाकांक्षा को अपना मूलाधार बनानेकी भूलकर लेती है वह कभी भी समाजमें शान्तिकी रक्षा नहीं कर सकती। देहकी भोगेच्छाकी तृप्तिको लक्ष्य बनाना समाजघाती डरावनी स्थिति है। हकी भोगेच्छाकी तृप्तिको लक्ष्य बना लेना समाजको अनैतिक बनाकर अशान्त बना डालना है। इसके विपरीत शान्तिको मानवजीवनका लक्ष्य बना लेना समाजको नैतिकताके मार्गपर चलाना तथा उसे संयमकी सीमार्से रखना है। शान्तिको मानवजीवनका लक्ष्य बनानेका ही दूसरा नाम सम्पत्तिपर मनुष्यका व्यक्तिगत अधिकार न रहना और उसका समाजके सार्वजनिक

सुखाधिकारमें चला जाना है। शान्तिको जीवनका लक्ष्य बनानेको ही संपत्तिका समविभाजन भी कहा जाता या कहा जा सकता है।

  आधुनिक भारतीय प्रजातंत्र भी उन भोगवादी सिद्धान्तोंपर आधारित तथा संगठित हुआ है जो ( सिद्धान्त ) लोगोंको राज्यसंस्थाको अप्रजातांत्रिक ढंगसे हथियानेकी छूट देते हैं। यही कारण हुआ है कि यह आधुनिक भारतीय प्रजातंत्र राज्यसंस्थाको अप्रजातांत्रिक ढंगसे हथियानेवाले संगठन ( पार्टी ) का भोगक्षेत्र बन गया है। इस संगठनके नेताओंका उद्देश्य देशका नैतिक उत्कर्ष साधना या देशके मनको स्वाभिमानी बनाना नहीं है किन्तु देशको राज्य संस्थाका दास बनाये रखनेके लिये उसके सामने भोगसंग्रहकी वे खोखली योजनायें बना बनाकर रखते चले जाना है जोकेन्द्रसे परिचालित होकर इन लोगोंकी क्रमिक भौतिक महत्वाकांक्षाओं ईंधन जुटानेके लिये जनकल्याणके मनोहर नामसे अपनायी गई हैं।

  यद्यपि देशकी जनता ही समस्त संपत्तियोंकी उत्पादक है तो भी वह अपने भोगो स्वार्थी शासकोंको कमा कमाकर खिलानेवाली मजदूर तथा उन्हींको उच्छिष्ट बूंदोंको चाटनेवाली भिखारिन बनी हुई है। वह इनलोगोंके नन्दनकाननके भी कान काटनेवाले कोठी, बंगलों तथा राजप्रासादोंको ही अपने जीवनका लक्ष्य मान बैठी है। देशकी प्रभुतालोभी पार्टि यकी कृपा भाजके भारतवासीके सामने कोई भी मानवोचित आदर्श नहीं छोड़ा है। इन लोगोंके भोगपरायण कुदृष्टान्तोंने देशके आध्यात्मिक आदर्शको देशके सामने आनेकेवल रोका ही नहीं है प्रत्युत उसपर घातक प्रहार भी किये हैं। जनता इनके भोगनेसे बच्चीखुची जूठनको संग्रह करनेमें पारस्परिक कलहों, इर्ष्याओं तथा प्रतिहिंसामें डूब गई है और समाजका कल्याण कर सकनेवाली नैतिकताकी जंजीरोंको निर्दयताके साथ तोड फेंकनेमें दिनरात लगी हुई है।

  अपनी फूंसकी झोंपड़ीमें ही पूर्णकाम होकर राष्ट्रसेवाका अनुपम आनन्द लेनेवाले भारत पर कुदृष्टि डालनेवाली वैदेशिक शक्तियोंको धक्का देकर पीट

पीटकर देशसे बाहर निकाल डालनेवाले अपने ही बुद्धिबलसे तत्कालीन भारतीय साम्राज्य के निर्माण तथा स्थापनामें प्रमुख भाग लेनेवाले महामंत्री चाणक्यकी पर्णकुटीसे आधुनिक भारतमें प्रजातंत्री मंत्रियोंके नन्दनवनकी शोभाकी भी हँसी उडानेवाले राजप्रासादो तथा इन लोगों को मिलनेवाले इस निर्धन देशके प्राण सोख लेनेवाले लम्बे–चौडे वेतन–भत्ते आदि अगणित सुविधाओं की तुलना तो करके देखिये और फिर निर्णय कीजिये कि प्रजातंत्र का बाना पहननेवाले आपके देशके प्रजातंत्र का वास्तविक स्वरूप क्या है ? भारतका वर्तमान प्रजातंत्र नक्कारेकी चोट यह घोषणा कर रहा है कि यह राज्यसंस्था राष्ट्रकी सेवा के लिये नहीं बनाई गई किन्तु राष्ट्रको ही राज्यसंस्था कीसेवाके काममें लाया जा रहा है। पाठक भाइये, सम्राट् चन्द्रगुप्तके महामन्त्री के निवासस्थानपर प्रजातंत्री दृष्टि डालें। कवि विशाखदत्त चाणक्यकी कुटीका वर्णन करते हुए लिखते हैं—

** इदमार्यचाणक्यस्य गृहं यावत् प्रविशामि ( नाटयेन प्रविश्यावलोक्य च ) अहो राजाधिराजमंत्रिणो गृहविभूतिः !! कुतः ?**

  अब मैं आर्य चाणक्यकी कुटीमें चलूँ ( कुटीके भीतर जाकर देखकर ) ओहो ! राजाधिराजके मंत्रीके घरको ऐसी निराली छटा !

**उपलशकलमेतद् भेदकं गोमयानां**

**बटुभिरुपहृतानां वर्हिषां स्तोम एषः। **

**शरणमपि समिद्भिः शुष्यमाणाभिराभि–**

**र्विनमितपटलान्तं दृश्यते जीर्णकुड्यम्।**

                          ( अंक ३. श्लोक १५, मुद्राराक्षस )

 उसमें एक ओर कंडे तोड़ने के लिये पत्थरका टुकडा पडा है, दूसरी ओर चाणक्यसे शिक्षा पानेवाले बाल विद्यार्थियोंको लाई हुई कुशायें बिछी हुई हैं इसके जीर्णशीर्ण भोवोंवाले झुके हुए छप्पर पर होमाग्निकी समिधायें सूख रही हैं।

  ऊपर हम पाश्चात्य साम्राज्यवाद के विरोधमें जन्म लेनेवाले पाश्चात्य समाजवादको उसीका नामान्तर कहकर उसके दोष दिखा आये हैं और

भारतपर उसके दुष्प्रभावका दिग्दर्शन करा आाये हैं। परन्तु चाणक्य चन्द्रगुप्तने जिस समाजवादका प्रचार किया था वह बडेसे बडे राज्याधिकारको भी स्वेच्छाचारकी छूट न देनेवाला प्रत्युत उसे सर्वथा निर्मूल करनेवाला और सच्चे अर्थोंमें प्रजातांत्रिक साम्राज्यका निर्माण करनेवाला था।

  आजका भारतीय प्रजातंत्र भिन्न भिन्न स्वेच्छाचारी प्रान्तीय संगठनोंकी पारस्परिक स्वेच्छाचारिताओंका ही समर्थन करनेवाला तेजोहीन समूहमात्र है।केन्द्र प्रान्तोंके किये किसी अन्याय पर उसे रोकने टोकनेका सामध्य नहीं रखता।स्वेच्छाचारका दमन ही समाजवाद है। और स्वेच्छाचारका दमन ही सच्चे प्रजातंत्रका ध्येय भो है। चाणक्य तथा चन्द्रगुप्तके इतिहासका अध्ययन तत्र ही सार्थक हो सकता है जब प्रजातंत्रके इस ध्येयको ठीक ठीक समझा जाय और उसे अपने देशकी राजसत्तामें व्यावहारिक रूप भी दिया जाय। यदि प्रजातन्त्रके इस ध्येयको ग्यावहारिक रूप नहीं दिया जायगा तो चाणक्य चन्द्रगुप्त दोनोंने उन दिनों सिकन्दरको भारतमें न घुसने और न ठहरने देकर भारतको जिस रोगसे बचाया था भारतभूमि उसी रोगकी उपजाऊ भूमि बने बिना नहीं रहेगी और गाँवोंसे लेकरकेन्द्र तक सम्पूर्ण शासन व्यवस्थाका सिकन्दरका ही भारतीय संस्करण बनना अनिवार्य हो जायगा।

  मनुष्यकी भोगान्धताकेवल बाहरवाले संसारमें ही अशान्ति नहीं फैलाती वह मनुष्यके पारिवारिक सम्बन्धको भी बिगाड़ती है। भोगान्ध व्यक्ति अपने पारिवारिकोंसे अपनी व्यक्तिगत सुखेच्छा पूरी करनेके अतिरिक्त उनके साथ कोई भी पारमार्थिक निःस्वार्थ कर्तव्यका पवित्र सम्बन्ध रखना नहीं चाहता। भोगान्ध व्यक्तिकी मनोवृत्ति दूषित होती है। वह अपने पारिवारिकों को भीकेवल अपने स्वार्थका साधन बनाना चाहता है। उसकी इस दूषित मनोवृत्तिके कारण उसके परिवारके किसी भी सदस्यकी एक दूसरेसे कोई सहानुभूति नहीं रहती। भोगान्ध व्यक्तियोंसे संचालित इस प्रकारके परिवार कुछ दिन आपसमें लड झगडकर छिन्न भिन्न हो जाते हैं।

ऐसे परिवारका पुत्र पिता पर होनेवाले अत्याचारको अपने पर हुआ अत्याचार मानकर उसके प्रतिकारके लिये उद्यत नहीं होता। इसी प्रकार भ्राताआदि अन्य सब पारिवारिक किसी व्यक्ति पर होनेवाले अत्याचारके कर्तव्यहीन नपुंसक तटस्थ द्वष्टामात्र बनकर खडे देखते रह जाते हैं। परिवारोंमेंसे हो तो राष्ट्र बनते हैं। देशके परिवार जिस मनोवृत्तिके होते हैं राष्ट्र भी वैसा ही बन जाता है। परिवार भोगवादी होंगे और भोगवादके प्रभावसे परस्पर सहयोग नहीं कर रहे होंगे तो देशकोसेवक कहांसे मिलेंगे ? इस प्रकारके भोगवादी परिवारोंके मिलनसे बननेवाले राष्ट्र निर्बल राष्ट्र होते हैं \। इस प्रकारके राष्ट्र कुछ स्वार्थी महत्वाकांक्षी लोगोंकी लूट, हिंसा, द्वेष आदि दोषोंको चरितार्थ करनेके क्षेत्र मात्र बन कर रह जाते हैं। आपके वर्तमान भारतका भी यही राष्ट्रीय चित्र है।

  मोगके लिये जो कोई उद्यम किया जाता है उस ( उद्यम ) का कोई भी नैतिक आधार नहीं होता। नैतिकताका प्रश्न उठते ही भोग प्रयोजनवालेउद्देश्योंको वडा ठहरनेका साहस ही नहीं होता। जो उद्यम समाजक कल्याणकी दृष्टिसे किये जाते हैं वे ही नैतिकताको भित्तिपर दृढतासे खड रह सकते हैं। अपनी भोगेच्छाको अवैध ढंगसे परितृप्त करने की भावना ही अनैतिकता बन जाती है। भोगेच्छा ही अनैतिकताकी जननी है। भोगेच्छाका नियन्त्रण तथा अवहेलनाके द्वारा समाजकल्याणमें उपयोग करना ही नैतिकता है। समाजकल्याणको स्वीकार कर लेनेवालो कर्तव्य–बुद्धि ही नैतिकताको अभ्रान्त परिभाषा है। आर्योंकी समाजव्यवस्थाका आदर्श इसी नैतिकताकी भित्ति पर आधारित है।

  आत्यन्तिक दुःख निवृत्ति ही भारतीय समाजव्यवस्थाका आदर्श है। आर्य चाणक्यने अपने निःस्पृह कर्मठ जीवनके उदाहरणसे सामाजिक आत्यन्तिक दुःखनिवृत्ति नामवाली आध्यात्मिकताका यही व्यावहारिक राजमार्ग भारतको दिखाया है। उसने अपनी व्यक्तिगत सुखेच्छाको समाजकी सुखसुविधा ( शान्ति )में विलीन कर डाला था। अपनी व्यक्तिगत सुखेच्छाको समाजकी सुखशान्तिमें विलीन कर डालना ही आत्यन्तिक दुःखनिवृत्ति है I

और इसीको सुखेच्छाकी पूर्ण परितृप्तिमी कहते हैं। दूसरे शब्दोंमें सुखेच्छा त्याग देनेके रूपमें सुखरूपता को अपना लेना ही मनुष्यकी आत्यन्तिक दुःखनिवृत्ति है। समाजमें इस आदर्शको मूर्तिमान कर डालना ही आर्य चाणक्यकी व्यावहारिक अध्यात्मिकता थी और इसीको वे लोककल्याणकारिणीराजनीति भी कहते थे। आर्य चाणक्य आध्यात्मिकता तथा राजनीतिको अभिन्न मानते थे \। उन जैसे बुद्धिमानकी दृष्टिमें वे दोनों एक थे।उनके मन्तव्यानुसार राजनीति तथा आध्यात्मिकताको एक ( अभिन्न ) समझ ना ही ज्ञानकी स्थिति है। राजनीतिको आध्यात्मिकतासे तलग समझ लेना ही भोगाकांक्षा है, व्यक्तिगत सखान्वेषण है और साथ हो राष्ट्रद्रोह भी है। दूसरे शब्दोंमें राजनीतिसे अलग रहकर आध्यात्मिक बननेको भावना अपने हितको समाजके हितसे अलग समझनेवाली निन्दित प्रवृति है। इस प्रकारकी भावना अत्याचारी आसुरी शक्तिके साथ क्रियात्मक सहानुभूति भी है और देशद्रोह भी है।

  आजके संसारमें प्रायः भोगलक्ष्यवाले संगठन होते हैं। भोगलक्ष्यवाले संगठन सदा ही राष्ट्र भोगानिसुलगाते हैं, द्वेष फैलाते हैं, देशको भिन्न सिद्ध स्वार्थी दलोंमें बांटते हैं, और परिणामस्वरूप शान्तिका द्रोहकरनेवाले हो जाते हैं। इस प्रकारके संगठन मनुष्यसमाजकी एकताको नष्ट कर डालते और उसे छिन्नभिन्न करके शक्तिहीन बना डालते हैं। इस प्रकारक भोगलक्ष्यवाले संगठन लोगोंकी मनुष्यताको तो पैरों तले रौढ देते हैं और उन्हें एक दूसरेका लुटेरा तथा सामाजिक दृष्टिसे धंधा बना देते हैं। इस लिये बना देते हैं कि अंघोंका शोषण तथा आखेट दोनों ही सुगम होते हैं \। समाजके धूर्ततम लोग इस प्रकारके संगठनोंका नेतृत्व किया करते हैं।

 ये लोग उज्ज्वलवेषी धूर्त होते हैं और कानूनकी पकडमें न आकर अपने आप सामाजिक अपराध करते रहने की छूट पा लेते हैं। ये लोग कानुनसे भी ऊंचा पद लेकर रहते हैं। ये कानूनके अनुसार नहीं चलते। ये तो कानूनको अपने अनुसार चलाते हैं। प्रबन्ध सब जटिलताओं को सुलझानेके लिये जब चाहते हैं कानूनमें संशोधन कर या करा लेते हैं। ये लांग चोर नामसे

अविख्यात राष्ट्रीय चोर होते हैं। जब इस प्रकारके संगठन राज्यसत्तामें हाथ डालते हैं तब इन लोगोंका उद्देश्य राष्ट्रमें स्वेच्छाचार कर परवाना पा लेना तथा उसे बढाते चले जाना होता है। इसके विपरीत समाजद्वेषिणी भोगाकांक्षाको मिटा डालनेके लिये बननेवाले, समाजकी सुखशान्तिमें ही अपनी व्यक्तिगत सुखशान्तिको विलीन कर डालनेवाले, संयमके सर्वकल्याणकारी मार्ग पर चलनेवाले संगठन, समाजको शक्तिमान बनानेवाले होते हैं और सदा ही शान्तिकी उपासना करते रहते हैं। इस प्रकारके संगठन भोगवादी स्वेच्छाचारके अत्यन्त विरोधी होते हैं। वे मानवकी भोगाकांक्षाको निवृत्तिके मार्गपर ले चलना चाहते हैं। और मानवको भोगाकांक्षाका भी समाजकल्याणमें उपयोग कर लेना चाहते हैं \। सच्चे संगठन वे होंगे जो समाजमें सुखशान्ति बरसानेमें अपना संपूर्ण बल लगा देते हैं। वे चाणक्य प्रतिपादी त्रिवर्ग ( धर्म, अर्थ, काम )के उपासक समाजमेंसे स्वेच्छाचारको हटाकर न्याय राज्यकी स्थापना कर देते हैं।

   त्रिवर्गके संबन्धमें चाणक्यके निम्न गंभीर विचार है कि—

  सुखका मूल धर्म है। सुख धर्म से ही उत्पन्न होता है। अधर्म से उत्पन्न होनेवाला सुख सुखाभास है। अधर्मसे सुख चाहना मनुष्य की बुद्धिका प्रमाद है और दुःखको नौतना है। दूसरे शब्दोंमें दुःखकी अत्यन्त निवृत्ति ही सुख है। दुःखकी अत्यन्त निवृत्ति रूपी सुख ही मानव जीवनमें पाने योग्य स्थिति या मानव जीवनका लक्ष्य है। ।

  धर्मका मूल अर्थ है। धर्म अर्थ से उत्पन्न होता है। सदुपायों से अर्जित अर्थ ही अर्थ हैं। सदुपायोंसे अर्जित अर्थ ही धर्मका उत्पादन कर सकता है। असदुपयोंसे अर्जित धन मनुष्य जीवनके लिये महान् अनर्थ बन जाता है। असदुपयोंसे उपार्जित धनसे धर्मोत्पत्तिको कोई आशा नहीं है। धर्मोत्पादक अर्थ धर्मानुकूल राज्यव्यवस्था होने से पैदा होता है।**‘राजानं प्रथमं विन्द्यात्ततो भायां ततो धनम् ’**यदि राज्यव्यवस्था धर्मानुकूल न हो तो देशकी वह आर्थिक व्यवस्था जिससे समाजकी धर्मानुकूल जीवनयात्रा चल सकती है, नष्टभ्रष्ट हो जाती है।

  राज्यका मूलइन्द्रिय विजय है। व्यक्तिगत भोगेच्छापर पूर्ण प्रभुत्व हो राजा या राज्याधिकारियोंकी राज्यसंस्था चलानेकी मुख्य योग्यता है। राज्यका लाभ तथा रक्षा दोनों ही काम इन्द्रियविजयसे होते हैं। दूसरे शब्दोंमें सच्चे सुखकी जो अन्तिम साधना है वही तो इन्द्रियविजय है। मनुष्य इन्द्रियविजय कर लेने पर अपने मनोराज्यका सम्राट् बन जाता है। कामको मनसिज कहा जाता है। काम मनोराज्यसे उत्पन्न होता है। कामपूर्तिके साधन सुखदायी, दुःखदायी भेदसे दो प्रकारके होते हैं। कामप्राप्तिके सदिच्छा तथा दुरिच्छा ये दो साधन हैं। संदिच्छा कामपूर्तिका त्रिवर्गानुसारी सुखद साधन है। इन्द्रियविजय पा लेने पर उत्पन्न होनेवाली इच्छा हो शास्त्रीय काम है \।
इन्द्रियोंकी दासता करके अर्थोपार्जन करना दुरिच्छा है। इन्द्रियोंकी दासता करके भोगोपार्जन करना शास्त्रविगर्हित कामका रूप है। सदुपार्योंसे उपार्जित धन सदिच्छाको पूरी करनेका साधन बन जाता या बन सकता है। सदुपायोंसे उपार्जित धनका सत्यके लिये सदुपयोग होना अनिवार्य होता है \। धनका सत्यके लिये सदुपयोग हीमानवधर्म है।

  मनुष्यका जो वांछनीय सुख है वह उसे मानवधर्म पा लेनेसे ही मिलता है। यही मनुष्यसमाजका सामाजिक आदर्श है। मनुष्यसमाजमें इस सच्चे आदर्शको प्रतिष्ठित रखना ही मनुष्यमात्रका व्यक्तिगत धर्म है। मनुष्यका यह व्यक्तिगत धर्म समाजको सामूहिक सुख देनेवाले धर्मसे अलग कोई धर्म नहीं है। मनुष्य समाजका धर्मक मार्गपर आरूढ हो जाना ही त्रिवर्गकी प्राप्ति है \।
त्रिवर्ग प्राप्ति ही मोक्ष है। यों भी कह सकते हैं कि त्रिवर्ग प्राप्ति ही मोक्षरूपमें परिणत हो जाती है। दुःखरहित स्थितिका नाम ही तो मोक्ष है \।
इन्द्रियोंके बन्धनसे अतीत रहना ही जीवन्मुक्तिकी दुःखरहित स्थिति या मोक्षलाभ है। समाजका जो उच्चतम आदर्श है वही तो मोक्ष है। पाठक जाने कि संपूर्ण समाजको इस उच्चतम आदर्श पर ले चलना ही तो आर्य राजनीति है। मनुष्य भोगलोलुप होकर जीवन न बिताये किन्तु अखण्ड सुखको अपनी मुट्ठीमेंकरके भोगबन्धनको त्यागकर जीवन बिताये अर्थात् लोगोंके साथ व्यवहार करे। इसीको मनुष्यका अपने व्यक्तिगत कल्याणको समाज कल्याणमें विलीन कर देना भी कहते हैं। यही उदार

ब्राह्मी स्थिति भी कहाती है और यही आर्य राजनीति भी है। सुखदायी मानवधर्म यही है कि ज्ञानी मनुष्य अपने जीवनको समाजकी आँखोंके सामने ध्रुवनक्षत्र या पाठ्यग्रन्थके रूप में समुज्ज्वल करके रक्खे।

  मनुष्य सदिच्छासे प्रेरित होकर सदुपायोंसे धनोपार्जन करके उस धनको सत्यकी सेवामें लगाकर ( अर्थात् उस धनसे मानवोचित कर्तव्य करके ) सुखरूप सत्यमयी स्थितिको पा जाता है। मनुष्यके जीवन व्यापार प्रत्येक क्षण सत्याश्रित रहे यही धर्म, अर्थ तथा कामके त्रिवर्गको पानेका अभिप्राय है। सच्चे आर्यको केवल जीवन धारण करनेके लिये ही अर्थोपार्जन नहीं करना है किन्तु उसे इसलिये अर्थोपार्जन करना है कि वह सत्यके लिये जीवित रहना चाहता है। विद्यमान व सत्यके लिये जीवित रहने की अवस्थाके नष्ट होते ही अर्थोपार्जन त्याग बैठता है। तब उसके सामने सत्यके लिये आत्मबलिदान की स्थिति आ खड़ी होती है। सत्यके लिये जीवित रहना ही आयक अर्थोपार्जनका उद्देश्य है। सत्यके लिये अर्थोपार्जन अनिवार्य रूप से अपने व्यक्तिगत सुखका साधन न बनकर समाजके सार्वजनिक सुखका साधन बन जाता है। यही सत्यके लिये अर्थोपार्जन हीआदर्श राष्ट्रकी आधारशिला है।

<MISSING_FIG href="../books_images/U-IMG-1699304235Screenshot2023-11-07022702.png"/>

\]
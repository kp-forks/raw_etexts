+++
title = "आश्चर्यचूडामणिः"
author = "शक्तिभद्रः"
publisher = "लालतुलसीरामजैन्"
"publish year" = "1932"
domain = "काव्यानि"
sub-domain = "नाटकम्"
pages = "261"
language = "संस्कृतम्"
editor = "विजयानन्दशास्त्री"
printer = "मनोहर-इलेक्ट्रिक्-प्रेस्"
"serial no." = "Ebharati-5389"
source_url = "https://www.ebharatisampat.in/readbook3.php?bookid=ODUxMjE0MDU3MzIzNzE1&pageno=MjI0MjQyNjk5NTk="

+++
[[आश्चर्यचूडामणिः	Source: [EB](https://www.ebharatisampat.in/readbook3.php?bookid=ODUxMjE0MDU3MzIzNzE1&pageno=MjI0MjQyNjk5NTk=)]]

\[

[TABLE]

|                  |           |
|:----------------:|:---------:|
| **पात्रपरिचयः-** |           |
|     लक्ष्मण      | विद्याधर  |
|       राम        | जाम्बवान् |
|     ऋषिकुमार     |  विभीषण   |
|    वृद्धतापस     |  सुग्रीव  |
|      मारीच       |   नारद    |
|       रावण       | शूर्पणखा  |
|       सूत        |   सीता    |
|      जटायु       | मण्डोदरी  |
|      वर्षवर      |   चेटी    |
|      अमात्य      | सौदामिनी  |
|     हनूमान्      |          |

[TABLE]

**प्राक्कथनम्।**

**<MISSING_FIG href="../books_images/U-IMG-1720519023Screenshot2024-07-09152237.png"/>**

 अयि! महानुभावा! नह्यविदितचरमेतत् तत्रभवतायात्कल महाकविशक्तिभद्र आश्चर्यचूडामणि नामैतन्नाटकरत्नं प्राणैषीदिति। असौ महानुभाव दाक्षिणात्य आसीत्। यतो हि अस्यैव नाटकस्यादौ स्थापनाया समुपलभ्यते वाक्यम्— “**दक्षिणापथादागतमाश्चर्यचूडामणिं नाम नाटकमि**" त्यादि। स हि कदा कुत्र वा जन्म लेभे इति तु पर्याप्तसामग्र्यनुपलम्भे वत न तत्त्वतो निर्णीतमद्यापि।

 "**तपतीसंवरणम्"**—**"सुभद्राधनञ्जयम्”**इत्यनयोर्नाटकयो "**आश्चर्यमञ्जरी**" ति कथायाश्च प्रणेतूराज्ञ कुलशेखरवर्मण समये **१–"क्रमदीपिका" २–"अट्टप्रकारम्”** इति पुस्तकद्वयं निर्मितमभूत्। तत्र **“अट्टप्रकारम्”** इत्यस्मिन् पुस्तकेऽस्ति समुल्लेखस्तत्रभवतो महाकवे शक्तिभद्रस्यैतन्निर्मितस्याश्चर्यचूडामणिनाटकस्य च। अनेनैव खलु सुप्रतीयते यदाश्चर्यचूडामणेः रचना कैस्ताब्दीयदशमशतकप्रारम्भाद् बहु प्रागभूदिति।

 आश्चर्यचूडामणौ नाटकेऽस्मिन् प्रथितयशसा नाट्यनिर्माणकलाकोविदाना भास-कालिदास-भट्टनारायणादीना बहुशः समुपलभ्यते यत्र तत्र नाट्यशैली समाविष्टा। तेनैव खलु सुविज्ञायते यदाश्चर्यचूडामणिरचयिता शक्तिभद्राभिधानो महाकविरेष भास-कालिदास-भट्टनारायणानामर्वाक्तन एवेति।

 अत्र परम्पराप्राप्तमैतिह्यमपि—यत्किल महाकविरय शक्तिभद्र अद्वैतसिद्धान्तप्रतिष्ठापकस्य भगवत श्रीशङ्कराचार्यस्य शिष्य आसीत्। एकदा आश्चर्यचूडामणिर्नाम नाटकं वह्निदाहेन समग्रमुत्सन्नमभूत्। किन्तु भगवता शङ्कराचार्येण स्वतीक्ष्णस्मृतिशक्त्या पुनरुज्जीवितं कृतमासीदिति। चेदैतिह्यमेतदवितथं स्यात् तदा एतदनुसारेण शक्तिभद्रस्य काल क्रैस्ताब्दीये सप्तमशतकान्तेऽष्टमशतकप्रारम्भे वा शक्यतेऽवधारयितुम्।

 अनेन हि कविना आश्चर्यचूडामणिंनामेदं प्रस्तुत नाटकमतिरिच्य उन्मादवासवदत्तादीन्यन्यान्यपि बहूनि पुस्तकानि विरचितान्यासन्निति हि स्थापनातो विज्ञायते। तथाहि १० पृष्ठे सूत्रधारवाक्यम्— "**आर्ये!श्रूयताम्।उन्मादवासवदत्ताप्रभृतीनां काव्यानां कर्तुः कवेः शक्तिभद्रस्येदं प्रज्ञाविलसितमि"** ति।

 नाटके चास्मिन्नतिप्राचीना परमवैदुष्यपूर्णात्यन्तोपयोगिनी विवृतिरप्युपलभ्यते। या हि खलु विशदरूपेण मार्मिकतया च नाटकीयाप्रतिमभावसौरभोल्लासनेऽतिशय्य वर्तते। विवृतिकृता चाप्यत्र स्वविषये न किञ्चिदप्युल्लिखितम्। सप्तमाङ्कविवृतेरवसाने केवलमयं श्लोक समुपलभ्यते—

"भारद्वाजग्रामवासी कुमारिलमतानुगः।  
विप्रः कश्चिच्छक्तिभद्रकृतं व्याकृत नाटकम्॥" इति।

 एतन्नाटकीयमाख्यानक शूर्पणखासमागमादारभ्य रामायणमुपजीव्य वर्तते। कविना स्वप्रतिभया क्वचित्परिवर्तितमपि कथावस्तुसौन्दर्यमेव परिपुष्णाति। नाटके चात्र प्रतिपाद्यविषया स्वभावोक्तिसुन्दरा एव समुपवर्णिता सन्ति, वैदर्भी रीति, प्रसादमाधुर्यभूयस्त्वञ्चेत्यलं सुधीषु।

         विदुषामनुचरः—

**खण्डूड़ीत्युपाह्वोविजयानन्दश्शास्त्री।**

॥श्रीः॥

**आश्चर्यचूडामणिर्ना**

**नाटकम्।**

**शक्तिभद्रविरचितम्।**

**प्रथमोऽङ्कः।**

नान्द्यन्ते।

(ततः प्रविशति सूत्रधारः)

 सूत्रधारः—

वीचीस्थाने सहस्रं मरतकपरिघस्पर्धि बिभ्रद्भुजानां  
उत्फेनो हारजालैररुणरुचिरनन्ताहिरत्नप्रभाभिः।

——————————————————————————————————————————————

॥श्रीः॥

**॥श्रीचूडामणिव्याख्या॥**

**प्रस्तावे कर्मणां यस्य प्रणाम कुर्वते बुधाः।  
प्रत्यूहाना निवृत्त्यर्थं तन्नमामि गजाननम्॥ १॥  
गुरवो नः प्रसीदन्तु गुरुकारुण्यशालिनः।  
अन्तेवासिमन पद्मसमुन्मीलनभास्कराः॥ २॥**

 अथ नाटकारम्भे शिष्टाचारमनुविदधानः कविर्नाट्यादौ सामाजिकान् प्रति नर्तकेन प्रयोक्तव्यमाशीर्वाद निबध्नाति— **वीचीस्थान इत्यादिना**॥ अस्य च कविना नर्तकमुखेन देवतास्तुतिरूपमङ्गलपूर्वक कृतस्याशीर्वादस्य नाटकनिबन्धनाविघ्नपरिसमाप्ति फलम्, नर्तकस्य च नाट्यादौ तत्कीर्तनात् आत्मना प्रयुज्यमानस्य नाट्यप्रयोगस्याविघ्नपरिसमाप्तिः। अत्र च नान्द्यन्ते ततः प्रविशतीत्युक्त्या नान्द्या
कृतत्वेनानूद्यमानत्वात्कथा-सूत्रधारस्यैवायमाशीर्वादः न नान्दीसूत्रधारस्य। तथा चोक्तम्—

"प्रसाद्य रङ्गान्निष्क्रामेत्सूत्रधारः सहानुगः।प्रविश्य तद्वदपरः काव्यार्थं स्थापयेन्नटः॥" इति। नान्द्यन्ते प्रविशतीत्युक्ते नान्द्यन्ते एव प्रवेशः न तु ततः पूर्वमित्यस्यार्थस्याभिधेयत्वान्नान्द्याः पूर्वकृतत्वमेव सिध्यति न प्रवेशस्यानन्तर्यमित्यत उक्त तत इति। आनन्तर्योक्त्या चान्तरा कर्मान्तरानुष्ठाननिरासो व्यज्यते। तेन च नान्दीमारभ्याभरतवाक्योक्तेः

विभ्राणः शङ्खमन्तश्चरमचरमनिर्वापणीयं च तेजः  

पायाद्वः शार्ङ्गधन्वा शयित इव समुद्रैकदेशे समुद्रः॥ १ ॥

——————————————————————————————————————————————————

प्रयुज्यमानानां नाट्यकर्मणा परस्परसम्बन्धस्सूचितः। अनुकार्यतादात्म्यबुद्धिगोचरस्य नटस्य प्रेक्षकै प्रत्यक्षेण वर्तमानतया गृह्यमाणत्वात् सर्वत्रैव प्रविशतीति वर्तमाननिर्देशः। “अल्पाक्षरमनेकार्थं सारवद्गूढनिर्णयम्। अस्तोभमनवद्यं च वाक्य सूत्र प्रचक्षते॥" इत्युक्तलक्षण सूत्र वाक्य धारयतीति सूत्रधार। एव प्रविष्टेन सूत्रधारेण सामाजिकहृदयावर्जनार्थमाशीर्वाद क्रियते—**शार्ङ्गधन्वा वः पायादिति**॥ अत्र "अधिकृतानधिकृतयोरधिकृतेप्रतिपत्तिर्गरीयसी" इति न्यायेन रामरूपस्य नारायणस्यैव नाटके नेतृतयाधिकृतत्वात्सर्वदेवतात्मकत्वाच्च भगवतः पातुत्वेन निर्देशः। तत्रापि शार्ङ्गधन्वेत्यनेन जगद्रक्षणसन्नाह दर्शयति। रक्षणे प्रार्थ्यमाने रक्षणोद्यतस्यैव दैवतस्यानुस्मरणं युक्तम्। "यादृशो यस्य सङ्कल्पस्तादृशं तु फल स्मृतम्।" इति न्यायात्। धनुषश्चेत्यनङ्प्रत्यय समासान्तः। सम्बोधनेन विना व इति युष्मच्छब्दप्रयोगः तत्कार्यस्याभिमुख्यस्य सिद्धत्वादिति मन्तव्यम्। सामाजिकानां हि नूतनोत्कृष्टनाटकार्थरसास्वादिनां तत्प्रयोगदर्शनकुतूहलित्वेन नाट्यकर्मनिपुणनटवरदर्शनमात्र एवाभिमुख्य सञ्जातम्। वः पायादिति स्वप्रभावेणैव लब्धसर्वार्थत्वात् तेषा पालनमेवाशासितव्य न त्वलब्धस्य लाभ इति दर्शितम्। अथ कथमनुग्राह्येण नर्तकेनानुग्राहकसामाजिकविषय आशीर्वादः क्रियत इति चेत् तदाश्रयत्वादेव तद्रक्षणमाशास्यत इति ब्रूमः। स हि तदायत्तजीविकोपायः तद्रक्षणमाशास्त इति युक्तम्। अथवा सर्वस्यैव जगतो रक्षणस्य कर्मस्थितिनिबन्धनत्वात् कर्मस्थितेश्च तदधीनत्वात् तद्रक्षणमाशास्यते। यथोक्तम्— "अग्नौ प्रास्ताहुति सम्यगादित्यमुपतिष्ठते। आदित्याज्जायते वृष्टिर्वृष्टेरन्न ततः प्रजा॥” इति। स्वतो निष्कलस्य भगवतस्तत्तत्साध्यानुगुणत्वेन परिकल्पितेषु बहुषु मूर्तिभेदेषु प्रधानभूतमूर्तिभेद देशावस्थाविशेषाभ्यामनुसन्धानार्थं विशिनष्टि—**समुद्रेति**॥ क्षीरसमुद्रस्यैकदेशे शेषेेशयितःसमुद्र इवेति। अपरः शुद्धजलमयःसमुद्र इव। क्षीरसमुद्रविवक्षाया मरतकपरिघस्पर्धीत्यस्यासङ्गतिः स्यात्। अत्र श्रौतीःपूर्णोपमालङ्कारः। तथाहि—"साधर्म्यमुपमा भेदे पूर्णां लुप्ता च साग्रिमा। श्रौत्यार्थी च भवेद्वाक्ये समासे तद्धिते तथा॥” इति। यथा भगवतः समुद्रसाधर्म्यं सिध्यति तथा विशिनष्टि—

**(परिक्रम्य नेपथ्याभिमुखमलोक्य) आर्ये! इतस्तावत्।**

—————————————————————————————————————————————

वीचीस्थान इत्यादिभिः षड्भिर्विशेषणैः। मरतकपरिधस्पर्धि मरतकमयैः परिधैः स्पर्धितु शीलमस्य। **भुजानां सहस्रं वीचीस्थाने बिभ्रदिति॥** शयितस्य भगवत उपरिभागे वृत्त्या सङ्ख्याबहुत्वात् मरतकसमानवर्णत्वाच्च वीचीसाधर्म्यं भुजानामुक्तम्। हारजालाना धावल्यात् ऊर्ध्वदेशवर्तितया च फेनसाम्यात् भगवत उद्गतफेनत्वारोपः। अनन्तस्याहेःशेषस्य अनन्तानामहीना च रत्नप्रभाभिरिति। अत्र शब्दश्लेषोऽलङ्कारः। यदुक्तम्—

"वाच्यभेदेन भिन्ना यद्युगपद्भाषणस्पृश। श्लिष्यन्ति शब्दा श्लेषोऽसावक्षरादिभिरष्टधा॥” इति। **शङ्खं बिभ्राण इति॥** समुद्रविशेषणत्वपक्षे ग्रहगतैकत्वमविवक्षितम्। एतच्च भुजान्तरवर्तिनामायुधान्तराणामुपलक्षणार्थम्। भगवद्भुजानां सहस्रायुधभृत्त्व जगद्रक्षकत्व चप्रसिद्धमेव। यथोक्तम्—

"विश्वत्राणैकदीक्षास्तदनुगुणगुणक्षत्रनिर्माणदक्षाः कर्तारो दुर्निरूपाः स्फुटगुरुयशसा कर्मणामद्भुतानाम्। शार्ङ्गबाणकृपाणं फलकमरिगदे शङ्खपद्मौ सहस्र बिभ्राणाश्शस्त्रजाल मम दधतु हरेर्बाहवो मोहहानिम्॥" इति। अन्तः उदरे चराचरात्मक जगत् बिभ्राणः। न च प्रलयकाल एव भगवतस्तादवस्थ्यमिति वाच्यम्। कृष्णेन स्थितिकालेऽपि आत्मोदरे सकललोकविस्तारस्य स्वमात्रे दर्शितत्वात्। अस्य समुद्रविशेषणत्वे स्थावरान् पर्वतवनादीन् जङ्गमान् जलमानुषादींश्चबिभ्राणः। अत्राप्येकत्वमविवक्षितम्। अन्तर्हृदयेऽनिर्वापणीयमविनाश्य नित्य सच्चिदानन्द ब्रह्मज्योतिः बिभ्राणः अन्यत्त्रौर्वाग्निम्। अत्रार्थश्लेषिकोऽलङ्कार। देशत कालतो वस्तुतश्चापरिच्छेद्यस्यात्म-ज्योतिषो हृदये बिभ्राण इति देशपरिच्छेद काल्पनिक इति ज्ञेयम्। एव विशेषणैर्भगवतः समुद्रसाम्ये सिद्धे समुद्रैकदेशे शयित समुद्र इवेत्युपमावाक्यस्यावृत्त्या उत्प्रेक्षालङ्कारोऽप्याश्रीयते। प्रकृतस्य भगवतः समुद्रत्वेन सभाव्यमानत्वात्। यथोक्तम्—

"संभावनमथोत्प्रेक्षा प्रकृतस्य समेन यत्।" इति। अत्र शार्ङ्गधन्वेत्यनेन जगद्रक्षणोत्साहवत्त्वेन शार्ङ्गधनुर्विशिष्टत्वेन च भगवत उपादानं अस्मिन्नाटके तदशभूतस्य जगद्रक्षणार्थमवतीर्णस्य रामस्य नेतृत्वं तच्चरितस्य जगद्रक्षणानिमित्तस्य धनुर्व्यापारसाध्यरावणादिवधस्याधिकारिकवृत्तत्व च दर्शयति। एव प्रत्यूहनिवारणसामाजिका-वर्जनफलमाशीर्वाद विधाय भारतीवृत्त्यङ्ग भूतामुखप्रस्तावाय परिक्रमणनैपथ्यशालावलोकनपूर्वक नटीमाकारयति—

**आर्य**

(प्रविश्य नटी)

नटी—

अज्ज ! इअं म्हि। आर्य ! इयमस्मि।  
सूत्रधारः—

आर्ये!

अभिरञ्जनी जनानां  
     सहायसाध्यां गुरूपदेशेन।  
धुरमुद्वहामि गुर्वी  
    नृप इव भरतादिभिर्वोढाम् ॥२॥

———————————————————————————————————————————

**इत्यादिना॥** "भारती सस्कृतप्रायो वाग्व्यापारो नराश्रयः। भेदै प्ररोचनायुक्तैः वीथीप्रहसनामुखैः॥” इति भारतीलक्षणम्। आमुखं चैव लक्षितम्—

"सूत्रधारो नटीं ब्रूते मारिष वा विदूषकम्। स्वकार्यप्रस्तुताक्षेपि चित्रोक्त्या यत्तदामुखम्॥ प्रस्तावना वा।" इति। आर्य इति। नटीसूत्रभृतोःपरस्पराह्वान आर्यशब्देन कर्तव्यम्। यथोक्तम्— “भगवन्तोऽधरैर्वाच्या विद्वद्देवर्षिलिङ्गिनः। विप्रामात्याग्रजाश्चार्या नटसूत्रभृतौ मिथः॥" इति। अत्रार्यशब्देन श्रैष्ठ्यवाचिना नाट्यप्रयोगोचितविशिष्टगुणसम्पन्नत्वमपि तस्या लक्ष्यते। इतस्तावत् आगम्यतामिति शेषः। तावच्छब्देन प्राथम्यवाचिना प्रथममागम्यता अनन्तर महाकार्यान्तरमप्यस्तीति सूचितम्। ततश्च तच्छ्रवणौत्सुक्येन तस्या आगमनभ्रमो दर्शितः। अत एव प्रविश्येत्युक्तम्। यत्र सभ्रमादिचित्तविकारमालम्ब्य पात्रप्रवेशःतत्र ल्यबन्तेन प्रवेशक्रियामुक्त्वाहेति उत्तरक्रियापदाध्याहारेण वचनशेषतया प्रवेशनस्य निर्देश।**आर्य इयमस्मीति॥** आगतेति सिध्यति। तत्र प्रत्यक्षसिद्धस्याप्यागमनस्य निवेदनेन तच्छ्रवणौत्सुक्य व्यज्यते। एवं तदौत्सुक्यदर्शनेन प्रसन्नो भूत्वा चिकीर्षित कर्म निवेदयति। **आर्ये इत्यादिना॥**आर्येनाट्यप्रयोगसहकारिषु प्रधानभूतेऽतस्त्वा विना कस्मा अन्यस्मा एतन्निवेदयामि। इदानीं काञ्चिद्धुरमुद्वहामि अवश्यकर्तव्यत्वेनाध्यवस्यामि। किंरूपमिति विशेषजिज्ञासायामाह—

**भरतादिभिर्वोढामिति**॥ अनेन नाट्यप्रयोगात्मिका धुरमित्युक्तं भवति। भरतमुनिर्हि विरिञ्चप्रणीत नाट्यवेदमभ्यस्य तत्प्रयोगं कृत्वा तद्विषयनिबन्धन चकार। यथोक्तम्— “उद्धृत्योद्धृत्य सार यमखिलनिगमान्नाट्यवेदं विरिञ्चश्चक्रेतस्य प्रयोगं मुनिरपि भरतस्त।एढवं नीलकण्ठः।" इति। भरतादिमिरित्यनेनार्वाचीनाना नाट्यप्रयोगस्य तदुपशत्व दर्शयति। भरतमुनिना यथा

प्रयोगप्रकारो निर्व्यूढः तथा प्रयोक्तु ममाध्यवसाय इत्यपि दर्शितम्। आदिशब्देन सम्प्रदायप्रवर्तकानामाचार्याणा ग्रहणम्। वोढामित्यस्यैकपदत्वेऽसाधुत्व पृथक्पदत्वं वाशब्दस्य विशेषणसमुच्चयार्थत्वेन कथञ्चिदुपयोगः। **गुर्वीमिति॥** भरतोक्तप्रयोगप्रकारसम्पादनेन नायकेतिवृत्तरसादिमहिम्ना चानीषत्करप्रयोगाम्। एव गुरुतरं नाट्यप्रयोग कर्तुं कथमध्यवस्यसीत्यत आह—

**गुरूपदेशेनेति॥** बाल्यात्प्रभृति परिचरणादिभिः प्रसादिताना महातीर्थानां शिक्षापूर्वकेणोपदेशेन उपदिष्टस्य पुनः पुनरभ्यासेन चेत्यर्थः। यथोक्तम्—

"कैशोरात्प्रभृति प्रसादितमहातीर्थस्य शिक्षाबलादभ्यासाच्च जितश्रमेण विदुषा येन प्रयोगश्रिया। विद्यायां निजया स्वतो गुणवता माधुर्यमाधीयते गाम्भीर्य च पर स एव विदुषा सम्यक्प्रसूते रसान्॥” इति। अत्र मदाह्वान किमर्थमित्यपेक्षायामाह—

**सहायसाध्यामिति॥** अनेनैकनायकप्रयोज्यभाणादिव्यवच्छेदः कृतः। यथोक्तम्—"

भाणस्तद्धूर्तचरित स्वानुभूत परेण वा। यत्रोपवर्णयेदेको निपुणः पण्डितो विटः॥" इति। सहायैस्तत्तत्पात्रोचितपाठगीतिगतिरसप्रयोगादिनिपुणैः सह साध्याम्। यतो निसर्गतो नाटकप्रयोगस्य सहायसाध्यत्व अत एव त्वदाह्वान कृतम्। एवमतिप्रयत्नसाध्याया धुरः किं प्रयोजनमित्यत आह—

**अभिरञ्जनीं जनानामिति॥** न हि कस्यचिदन्यस्य कर्मणएव सर्वजनानुरागफलत्वमस्ति। जनानुरागश्च सर्वसम्पत्कारणम्। यथोक्तम्—"जनानुरागप्रभवा हि सपदः" इति। अतो जन्मान्तरार्जितसुकृतपरिपाकेनैवेय विद्या लभ्यते। यथोक्तम्—"अपि लभ्येत विद्वद्भिर्मुक्तिरभ्यासकौशलात्। न तु नाटकविद्येय सर्वलोकानुरञ्जनी॥" इति। अतोऽस्माक कुलधर्मत्वात् परमप्रयोजनत्वाच्च अस्यां धुरि महानादरः कार्य इत्यर्थः। **नृप इवति॥** यथाद्यतनो राजा पूर्वराजन्यैर्भरतादिभिरूढां धुरमुद्वहति तथेत्यर्थः। नानाविधानुग्राह्यनियम्पजनानुरूपानु-ग्रहनियमादिव्यापारस्य परमोत्साहसाध्यत्वाद्गुर्वीम्। अत्रार्थशास्त्रादिगोचरो गुरूपदेश एवोद्वहने हेतु। अमात्यादिसहायसापेक्षत्व जनानुरागफलत्व चात्रापि विद्यत एव। अत्र अर्थश्लेषस्योपमाङ्गत्वम्। उक्तं चार्थश्लेषस्य लक्षणम्—“श्लेषस्सवाक्य एकस्मिन् यत्रानेकार्थता भवेत्।" इति। अत्र श्लेषेण नृपनटधुरयोस्साधर्म्येऽवगत एव एकरूपव्यापारोद्वहनात्मक नटस्य नृपसादृश्य प्रतीयत इति श्लेषस्य तदङ्गत्वम्। “प्रविश्य रङ्गान्निष्क्रामेत् सूत्रधारस्सहानुगः। स्थापकः प्रविशेत्तत्र सूत्रधारसमाकृति॥ दिव्यमर्त्येस तद्रूपो मिश्र-

 नटी—

अज्जस्स गरीअंदाव अहिआरं आआरो एव्व सूएदि।  
     आर्यस्य गरीयांसं तावदधिकारं आकार एव सूचयति।

 सूत्रधारः—

अथ किम्। सुन्दरि! ननु बहूनामसाधारणो दुर्गमः पन्थाः।

—————————————————————————————————————————————

मन्यतरस्तयो। सूचयेद्वस्तु बीज वा मुख पात्रमथापि वा॥" इत्युक्तलक्षणानुसारेण वस्तुसूचनमपि कृतम्। रामो ह्यगस्त्यादीनां गुरूणामुपदेशेन सर्वराक्षसवधात्मिका महोत्साहसाध्यसेतुबन्धादिगर्भत्वेन गुर्वीं सहायभूतसुग्रीवादिभि सह साध्या जगद्रक्षणफलत्वेन सर्वजनानुरञ्जनीं धुर कर्तुमध्यवसायमकार्षीदिति। गुरुशब्देन मातापितृविवक्षाया गुरूपदेशेन सहित इति योज्यम्। एवमुक्तविशेषणविशिष्टाया धुरो रूपकान्तरगोचरत्वेनापर्यवसानात् नाटकैकविषयत्वमवधार्य तद्विशेषजिज्ञासया तदुक्त गौरवातिशयमुक्तिसवादभूतेनानुभवेनालक्ष्यानुवदति—

**आर्यस्येति**॥ अधिक्रियत इति कर्मव्युत्पत्त्या अधिकारो नाट्यप्रयोगः तस्य गौरव दृष्टेरुत्फुल्लमध्यत्वधीरत्वादिराकार एव तावत् प्रथमं वचनात्पूर्वमेव सूचयति। न त्वत्र वचनापेक्षा यत आकारेण वचनादपि स्फुटतरमवगम्यते अतो अधिकारगौरवं न वक्तव्यमेव। अधिकारगुरुत्वहेतुस्तु वचनसापेक्ष इति वाक्यपर्यवसानम्। आर्यस्य आकार एवेत्यन्वयः। एव तदुक्तिसूचितजिज्ञास्यत्व गौरवहेतु विवक्षन् उक्तमेवार्थमनुमन्यते—

**अथ किमिति॥** असाधारणः पन्थाः बहूना दुर्गमो ननु इत्यन्वय। अत्र बहूनामिति षष्ठ्या न लोकाव्ययेति प्रतिषेधेऽपि दुस्त्यज किं धृतात्मनामित्यादिशिष्टप्रयोगानुसारेण साधुत्वम्। पथिशब्दो हि अभिमतदेशान्तरप्राप्तिसाधने सस्कृते देशविशेषे मुख्यया वृत्त्या प्रसिद्धः। तत्राभिमतसाधनत्वं नाम यो गुणस्त लक्षयित्वा तद्गुणयोगिषु विद्याविशेषेषु गौण्या वृत्त्या वर्तते। अत्र प्रकरणेन अयं नाटके पर्यवस्यति। विद्यान्तरेष्वप्यस्य प्रयोगो दृष्टः। यथा—

"ऋजुकुटिलनानापथजुषां नृणामेको गम्यस्त्वमसि पयसामर्णव इव।" इति। गौणीवृत्तिः पूर्वैरेवं लक्षिता—

"अभिधेयाविनाभूतप्रतीतिर्लक्षणोच्यते। लक्ष्यमाणगुणैर्योगाद्वृत्तेरिष्टा तु गौणता॥” इति। प्रकृष्टतमगाम्भीर्यौदार्यप्रैाढतादिवचनगुणशालितया प्रतिपाद्येतिवृत्तातिगौरवेणासाधारणो लोकोत्कृष्टो यो नाटकविशेषः स बहूना दुर्गम दुष्करप्रयोग एव। ननुरेवार्थे। कस्यचित्तु पुण्यशालिनोऽभ्यासाद्यतिशयेनातिप्रयत्नसाध्य-प्रयोगोऽय भवेदपि। अत एवंभूतनाटकगोचरत्वेन ममाधि-

 नटी—अज्ज! किं असाहारण ति पुच्छदि।  

     आर्य! किमसाधारणमिति पृच्छ्यते।

 सूत्रधारः—आर्ये! दक्षिणापथादागतमाश्चर्यचूडामणिं नाम नाटकमभिनयाम्रेडितसौभाग्यमभिलषाम               
इत्यार्थमिश्राणां शासनम्।

————————————————————————————————————————————————

कारस्य गुरुत्व युक्तमेवेत्यर्थ। अथवा दुर्गमो य पन्थाः स बहूनामसाधारणसाधारणो न भवति। अश्राद्धभोजी ब्राह्मण इतिवत् प्रसज्यप्रतिषेधे नञ्। गाम्भीर्यादिगुणयोगात् दुष्करप्रयोगो यो नाटकविशेषः स अन्यैरप्रयुक्तपूर्वत्वादस्माभिः प्रयोक्ष्यमाणस्सन् अस्मान्प्रत्यसाधारणो भवति। अतोऽस्यातिप्रयत्नसाध्यत्वात् अधिकारस्य गुरुत्वमिति भाव। इह ननु बहूनामित्यारभ्य प्रज्ञाविलसितमित्यन्तेन भारतीवृत्त्यङ्गभूता प्ररोचना क्रियते। यथोक्तम्—“उन्मुखीकरण यत्र प्रशसातःप्ररोचना।" इति। कविकाव्यप्रयोक्त्रादीना प्रशसया सामाजिकसहायादीनामौन्मुख्यापादन प्ररोचनेत्यर्थ। एवमसाधारणशब्देनाध्यवसायस्याभिनवनाटकत्व शङ्कमाना परिपृच्छति—**अज्जेत्यादिना**॥ अत्र पृच्छतेर्लक्षणयाऽभिधानार्थत्वम्। असाधारणशब्देन को विशेषो विवक्षित इत्यर्थ। पुरातनानि नाटकानि प्रायेणास्माभिरन्यैश्च प्रयुक्तपूर्वाणीति तेषामसाधारणत्व न घटते अद्यतन नाटक तादृश च मया नाश्रावि इत्यसाधारणशब्देन यो विशेषोऽभिप्रेतः स उच्यतामित्यर्थ। अथ तमेव विशेषं आर्यमिश्रशासनरूपेण वचनेन सबहुमानमाचष्टे—**आर्य इत्यादिना**॥ तव प्रयोगनैपुणमनुरूपप्रयोज्यलाभात् सफलीकरिष्यामाति सम्बोधनाभिप्रायः। **दक्षिणापथादिति**॥ अतिदूरदेशोद्भूतमिम देश प्राप्त न त्वत्रत्येन केनचिन्निर्मितमत्रैव वर्तमानमित्यर्थः। अनेन नाटकस्य गुणवत्तमत्व लोकपरिग्रहानुवृत्त्या दर्शित नाटकमागतमिति। न तु केनचित्देशान्तर एवंभूत नाटकमस्तीति लोकवार्ताश्रवणेन तद्देश गत्वा नीतम्। किन्तु तत्तद्देशेषु तत्तदभियुक्तपरिग्रहेण नाटक स्वयमेवागतमिति चेतनवन्नाटकस्यागमनसौकर्यं दर्शयितुमागमनकर्तृत्वनिर्देशः। वीरकार्याद्भुतरसभूयिष्ठत्वेन आश्चर्यकराणा चूडामणिरित्याश्चार्यचूडामणिरिति सज्ञा। आश्चर्यभूतश्चूडामणिर्यस्मिन् प्रतिपाद्यत्वेनाग्नीकृत इति वा। **नाटकमिति**॥ प्रकरणादीना रूपकान्तराणाप्रकृतिभूतमितिहासपुराणादिप्रसिद्धेतिवृत्तसहित बीजबिन्दुपताकाप्रकरीकार्यलक्षणार्थप्रकृ-

 नटी—

अज्ज! अच्चाहिदं खु एदं, आआसं पसवइ पुप्फं, सिअदांओतेल्लं उप्पादअंति, जइ दक्खिणाओ          दिसाओ आअदं णाडअणिबन्धणम्।

     आर्य! अत्याहितं खल्वेतत्, आकाशं प्रसूते पुष्पम्, सिकताः तैलमुत्पादयन्ति, यदि दक्षिणस्या दिशः        आगतं नाटकनिबन्धनम्।

 सूत्रधारः—

आर्ये! मा मैवम्। उपचिनु गुणम्, अपहस्तय जन्माभिनिवेशम्। पश्य

—————————————————————————————————————————

तिपञ्चकोपेत प्रारम्भयत्नप्राप्त्याशानियताप्तिफलागमावस्थापञ्चकसमन्वित मुखप्रतिमुखगर्भावमर्शनिर्वहणसज्ञसन्धिपञ्चक-तदङ्गचतुष्षष्टिसहित नीरसानुचितेतिवृत्तसूचकविष्कम्भप्रवेशकचूलिका-ङ्कास्याङ्कावताराख्यार्थोपक्षेपकपञ्चकविशिष्ट महा-सत्त्वसादिगुणविशिष्टधीरोदात्ताद्यन्यतरनायक शीलार्जवादिगुणविशिष्टस्वीयाकन्यकान्यतरनायिक पीठमर्दविटविदूषकादि-सहायोपबृहितनायकव्यापार विदर्भपाञ्चाललाटगौडाख्यदेशभेदोद्भूतरीतिचतुष्टयसम्पन्नं भारतीसात्त्विकीकैशिक्यार-भटीसंशकवृत्तिचतुष्टयोपशोभित आवन्त्यापौरस्त्यादाक्षिणात्यामागधीनामधेयचतुर्विधप्रवृत्तिचातुर्योपेत विभावानुभावव्य-भिचारिसात्त्विकोपबृहितरत्युत्साहस्याय्यात्मकवीरशृङ्गारान्यतराङ्गिर शुद्धैकानेकानुबन्धिधर्मार्थकामफल यद्रूपक तन्नाटक-मित्युच्यते। आश्चर्यचूडामणिर्नाम नाटक अस्तीति शेषः। तदभिनयाम्रेडितसौभाग्यमभिलषाम इति तच्छब्दोऽध्याहार्यः। अभिनयैर्वाचिकाङ्गिकाहार्यसात्त्विकैराम्रेडितं सौभाग्य यस्येति विग्रहः। आम्रेडितशन्देनार्थपर्यालोचनास्वादः पूर्वमेव सवृत्त इति दर्शितम्। इदानीं प्रयोगदर्शनमभिलषाम इत्युक्तम्। महता नियोज्य प्रति निजाभिलापनिवेदनं अभिलपितृनियोगपरमेव भवतीति शासनमित्युक्तम्। एवमुक्तस्य नाटकविशेषस्य प्रविरलविद्वज्जनदक्षिणापथापादानत्वेनाविश्वसनीयत्वात् अप्रयोज्यत्व मन्यमाना सापहासमाह। आहित स्थितं तदतिक्रम्य वर्तत इत्यत्याहितं असम्बद्धमित्यर्थः। आकाशं पुष्प प्रसूते सिकतास्तैलमुत्पादयन्ति तर्हीति सिध्यति। **यदि दक्षिणस्या दिश आगतं नाटकनिबन्धनमिति॥** निबन्धनमेव तावत्तत आगत न दृष्टपूर्वं किं पुनर्विशिष्टं नाटकाख्यं निबन्धनमिति दर्शयितु निबन्धनमित्युक्तम्। यदि तत आगतं नाटकनिबन्धनं तर्हीदंवृत्तान्तरं आकाशादिभ्यः

गुणाः प्रमाणं न दिशां विभागः  
     निदर्शनं नन्विदमेव तत्र।  
स्तनद्वये ते हरिचन्दनं च  
     हारश्च नीहारमरीचिगौरः॥३॥

 नटी—(आत्मानं विलोक्य) जुज्जइ, रअणाअरो खु सो देसो। अज्ज! कदमो उण सो कवी जो अत्तणोपञ्जारूवं णिबन्धणव्वाजेण देसंतरं पेसिदुकामो।

युज्यते, रत्नाकरः खलु स देशः। आर्य! कतमः पुनः स कविः य आत्मनः प्रज्ञारूपं निबन्धनव्याजेन देशान्तरं प्रेषितुकामः।

—————————————————————————————————————————————————

पुष्पादिजननमेव तत्तुल्यमित्यर्थः। निदर्शनालङ्कारः। यथोक्तम्—

"निदर्शना। अभवद्वस्तुसम्बन्ध उपमापरिकल्पक।" अत्रासभवन्नेव आकाशादिपुष्पाद्योर्जन्यजनकभाव उक्तः सन्नुपमाया पर्यवस्यति। अथ तस्य दोष भामादिनिवेश निरस्यन्नाह। आर्य इति॥ आर्येमा मैव वोच इति शेषः। अत्रोपचिन्वित्यनेन गुणादानस्य पुष्पापचयसाम्यं द्योतितम्। जन्मभूमिमुद्दिश्य योऽभिनिवेशः दोषग्रहणनिर्बन्धःतमपहस्तय परित्यजेत्यर्थः। उभयत्रापि सदृष्टान्त हेतुमाह—

**पश्येत्यादिना॥** गुणा एवोपादाने प्रमाण कारण हाने च दोषा एव कारणमित्यर्थात् सिध्यति। उभयत्रापि न दिग्विभाग कारणम्। **इदमेवेति॥** न ह्यस्मत्सन्निहितात् सम्प्रतिपन्नाच्च साधीयोऽन्यन्निदर्शनान्तरमस्ति। अथात्मगतहारहरिचन्दनावलोकनपूर्वक सबहुमान तदुक्तिमेव सवदति। **युज्यते रत्नाकरः खलु स देश इति**॥ अथैवंभूत नाटककरणसमर्थ कविं बहुमन्यमाना तन्नामधेयादिक परिपृच्छति। आर्येत्यादिना॥ य आत्मनःप्रज्ञास्वरूप निबन्धनव्याजेन प्रेषितुकामःनिबन्धननिर्माणारम्भसमये सवृत्त इति वाक्यपरिसमाप्तिः। कवयो हि स्वबुद्धिव्यापारवैचित्र्य देशान्तरे कालान्तरे च प्रकाशयितु काव्यमारभन्ते। यथोक्तम्— "

दिवमप्युपयातानामाकल्पमनल्पगुणगणा येषाम्। रमयन्ति जगन्ति गिर कथमिव कवयो न ते वन्द्याः॥" इति। आधारेण पुरुषेण विना आधेयस्य प्रज्ञास्वरूपस्य देशान्तरप्राप्ते प्रतीयमानत्वादाद्यो विशेषोऽत्रालङ्कार। यथोक्तम्—

"विना प्रसिद्धमाधारमाधेयस्य व्यव-

 सूत्रधारः—आर्ये! श्रूयताम्। उन्मादवासवदत्ताप्रभृतीनां काव्यानां कर्तुः कवेः शक्तिभद्रस्येदं प्रज्ञाविलसितम्। अतस्त्वमपि पात्रावधानं कुरुष्व। अहमप्यार्यमिश्रान् विज्ञापयामि। अये! किन्नु खलु मयि विज्ञापनव्यग्रे शब्द इव श्रूयते। न पश्यामि।

(नेपथ्ये ज्याघोषः क्रियते)

 सूत्रधारः—भवतु विज्ञातम्।

सपत्नीकस्य रामस्य वर्तयन् वन्यमास्पदम्।

—————————————————————————————————————————————————

स्थितिः। एकात्मा युगपद्वृत्तिरेकस्यानेकगोचरः॥ अन्यत्प्रकुर्वतः कार्यमशक्यस्यान्यवस्तुनः। तथैव करणं चेति विशेषस्त्रिविधः स्मृतः॥" इति। अत्र कार्यभूतवास्तवनिबन्धननिषेधपूर्वक तत्कारणभूतप्रज्ञारूपसमारोपस्तस्मिन्ना-दर्शगत-प्रतिबिम्बवत् स्फुटतरमवगम्यमानत्वादिति ज्ञेयम्। नापन्हुतिरलङ्कारोऽत्र सभवति उपमानोपमेयभावाभावात्। एव हि "प्रकृत यन्निषिध्यान्यत्साध्यते सा त्वपन्हुतिः।" इत्यस्य व्याख्यान उक्तम्। उपमेयमसत्य कृत्वा उपमानं सत्यतया यत्स्याप्यते सापह्नुतिरित्यलं विस्तरेण। एवभूत कविः पुनः स कतमः तच्छब्देन कवेरवश्याभ्युपगन्तव्यत्व दर्शयति। अथ सबहुमानमुत्तर ददाति। आर्येउचितवादिनि विवक्षितवचनावकाशदानात् समुचित एवाय प्रश्नः। श्रूयताम्। श्राव्य एवायं धन्यो महाकविः। **शक्तिभद्रस्येति॥** शक्त्या कवित्वनिदानभूतेन संस्कारेण भद्र इत्यर्थानुगतमेव नाम। **प्रज्ञाविलसितमिति॥** पूर्ववत्तत्कार्यत्वेन निबन्धनस्य तत्त्वारोपः। **उन्मादवासवदत्ताप्रभृतीनां काव्यानां कर्तुरिति॥** पूर्वमेव बहुप्रबन्धकर्तृत्वेन प्रसिद्धः। न केवलमिदानीमेतन्निबन्धननिबन्धृत्वेनैव। अनेनाभ्यासात्पूर्वप्रबन्धेभ्योऽस्य विशेषो दर्शितः। यतोऽहमेव-भूतमहाकविकृतनाटकप्रयोगगोचरा धुरमुद्वहामि अतस्त्वमप्यात्मोचित पात्र प्रत्यवधानं तदेकपरत्वं कुरुष्व। एवमित्यनेन प्रयोगसामग्रीप्रकारलाभ उक्तः। एव प्ररोचनां कृत्वा प्रयोगातिशयेनाङ्काधपात्रप्रवेशं सूचयितुमुपक्रमते—

**अये इति॥ किं नु खल्वित्यादिना॥**" एषोऽयमित्युपक्षेपात्सूत्रधारप्रयोगतः। पात्रप्रवेशो यत्रैषप्रयोगातिशयो मतः॥” अये इत्यचिन्तितोपनत-पदार्थोपलम्भसभवमावेगं सूचयति। विज्ञापनार्थं व्यग्रे प्रयोगकालातिपातभयात् संभ्रमेण प्रवर्तमाने

**ज्याघोषेणैव[^1] सौमित्रिः पक्वान्[^2] सत्त्वान् व्यपोहति।**

[^1]: "पाठान्तरम्- ज्यानिर्घोषेण"

[^2]: "पाठान्तरम्- पक्वसत्त्वान्।"

**(निष्क्रान्तौ)**

**॥स्थापना॥**

**<MISSING_FIG href="../books_images/U-IMG-1720540049Screenshot2024-07-09103520.png"/>**

————————————————————————————————————————

सति शब्द इव श्रूयते। इवशब्दो विशेषानवधारणद्योतनार्थः। किं नु खल्विति शब्दविशेष तद्धेतु च निरूपयति—**अङ्ग पश्यामीति॥** अवहितो भूत्वा विचार्य निश्चिनोमीत्यर्थ। अथ नेपथ्ये क्रियमाणाज्यघोष श्रुत्वा निश्चित्याह—**भवतु विज्ञातमिति**॥ भवतुशब्द मानसनिश्चये। "भवत्वान्तरनिर्णये" इति। सौमित्रिर्ज्याघोषेण पक्वान् परिणतान्। जायतेऽस्ति वर्धते विपरिणमते अपक्षीयते म्रियत इत्यासा षण्णामवस्थाना मध्ये तुरीया विपरिणामावस्थां प्राप्तान्निरूढयौवनत्वेनातिदृप्तानित्यर्थः। सत्त्वान् सिंहव्याघ्रादीन् अपोहति निरस्यति किमर्थमित्यत्राह— **सपत्नीकस्येति**॥ सपत्नीकस्य रामस्य वन्यमास्पद निवासयोग्या पर्णशालाम्। **वर्तयन्निति॥** हेतौ शता। पर्यशालानिर्माणार्थं दुष्टसत्त्वनिराम करोतीत्यर्थ। अनेन केवलमङ्काद्यपात्रप्रवेश एव न सूचित सपत्नीकस्य रामस्य प्रवेशोऽपि सूचितः।अत्रामुखस्य कथो द्धातप्रवर्तकप्रयोगातिशयसज्ञकानि त्रीणि असाधारणान्यङ्गानि उद्धात्यकावलगितादीनि त्रयोदशवीथ्यङ्गानि साधारणानीति षोडशाङ्गमामुखम्। सर्वेषामङ्गानामेकत्र न नियमः। "तेषामन्यतमेनार्थं पात्रं वाक्षिप्य सूत्रभृत्। प्रस्तावनान्ते निर्गच्छेत्ततो वस्तु प्रपञ्चयेत्॥" इत्युक्तत्वात्। अत्र प्रयोगातिशयेनैव पात्रप्रवेशःसूचितः। यथा शाकुन्तले—"एष राजेव दुष्यन्तस्सारङ्गेणातिरहसा।" इति। एव प्रारब्धत्वात् प्रयोगस्य तदारम्भविज्ञापन निरर्थक मन्यमान तदकृत्वैवानन्तरोचितपात्रभूमिकापरिग्रहार्थं नटीसहितः सूत्रधार नेपथ्यशालामुद्दिश्य निष्क्रान्त। स्थापनेत्यामुखपर्यायः।

**॥इत्यामुखम्॥**

(ततः प्रविशति धनुर्बाणपाणिर्लक्ष्मणः)

 लक्ष्मणः—

ज्याघोषेण निराकरोमि भयदान् पर्यन्तभाजो मृगान्  
     पर्णैस्सद्मसमापयामि शयनं बध्नामि पुष्पच्छदैः।

———————————————————————————————————————————————

अथात्रादौ "आदौ विष्कम्भकं कुर्यादङ्क वा कार्ययुक्तितः। अपेक्षित परित्यज्य नीरसं वस्तु विस्तरम्॥ यदा सन्दर्शयेच्छेष कुर्याद्विष्कम्भक तदा। यदा तु सरसं वस्तु मूलादेव प्रवर्तते॥ आदावेव तदाङ्कस्स्यादामुखाक्षेपसश्रयः।" इति विष्कम्भस्य पाक्षिकत्वाभिधानादामुखान्तेन नियम इत्यामुखाक्षिप्तस्याङ्कस्यैव प्रस्तावः कृतः। अङ्कश्चैव लक्षितः। यथा—

"प्रत्यक्षनेतृचरितो बिन्दुव्याप्तिपुरस्कृतः। अङ्कोनानाप्रकारार्थसविधानरसाश्रयः॥” इति। अत्र धीरोदात्तस्य रामस्य सर्वकार्येषु साहाय्य प्रतिपद्यमानो लक्ष्मणोऽपि धीरोदात्त एव न धीरोद्धतः। तल्लक्षणानां दर्पमात्सर्यादीनामननुगतेः महासत्त्वतादीनामनुगतेश्च। धीरोदात्तगुणाश्च तत्र तत्र योजयिष्यामः। अथ लक्ष्मणो यौवनोदयेऽपि भ्रातृगोचरभक्त्यतिशयेन महासत्त्वतया च कामानुभवमुत्सृज्य निरुद्धाभिषेकस्य वन गतस्य रामस्य पदवीं छायेवानुगम्य तत्तदृषीणामाश्रमेषु निवसतस्तस्य दशवर्षाण्यप्रत्यूहेन परिचर्या विधाय राक्षसपीडितमुनिजनप्रार्थनया निखिलराक्षसवध प्रतिज्ञाय तद्वैरसद्घटनार्थं गोदावरीतीर प्राप्तस्य भ्रातुः पर्णशालानिर्माणार्थं नियोगमवलम्ब्य सिंहव्याघ्रादिदुष्टसत्त्वसमाकीर्णत देशमवलोक्य वद्धसन्नाहस्तन्निराकरणोपाय पर्यशालानिर्माणप्रकार च मनसा निर्धारयति—

**ज्याघोषेणेत्यादि॥** ज्याघोषेण मृगान् सिंहव्याघ्रादीन्निराकरोमि दूरीकरोमि। यथा पुनः प्रत्यागमनवाञ्छा न भवेत् तथा कठिनेन ज्याशब्देन दूर नयामीत्यर्थः। अनङ्गीकृतराज्यपरिपालनत्वात् नियमित्वाच्च निग्रहस्यानौचित्याच्च निराकरोमीत्युक्तम्। कुतः पुनस्तन्निराकरणमत आह—

**भयदानिति॥** आत्मनि तेषा भयजनकत्वाभावेऽपि सामान्येन भयदानित्युक्तम्। यत आर्याया आर्यदर्शनार्थमागताना चात्र स्थितास्मन्तो भय दास्यन्ति अतः पूर्वमेव निराकरोमीत्यर्थः। ननु भयदा अपि ते यत्र न सन्निदधते तत्र पर्णशाला क्रियतामत आह—

**पर्यन्तभाज इति॥** आत्माश्रयदेशापेक्षया पर्यन्तशब्दः पर्यन्तानात्मदेशव्यतिरिक्तान् सर्वदिगुपाथिकान् देशविशेषान् भजन्तीति पर्यन्तभाजः। गोदावरीतीरप्रदेशान्सर्वानेव

वेत्राणामुपपादयामि वलयैरायामिनां विष्टरं  
   सिञ्चामि क्षितिमार्द्रपङ्कजरजोविद्धैरपां रेणुभिः॥५॥

(तथा कृत्वा) कथञ्चिदेवमनुष्ठितमार्यशासनम्।

अहो! नु खलु विपन्नानामवस्था मेधाविनी यावदिमां पर्णशालां परिसमाप्तां तावत् गोदावर्यास्तटैकदेशे तर-

—————————————————————————————————————————

सन्निहितजलत्वेन प्रच्छायशीतलत्वेन च निवासगृहीकृत्य पुत्रकलत्रादिभिस्सह स्वैरमासीनान् न तु यदृच्छयागतानित्यर्थः। अनेन निराकरणस्यावश्यकर्तव्यत्व दर्शितम्। अत्र विशेषणद्वयस्य समुच्चित्यैव निराकरणहेतुत्व न प्रत्येकम्। अतो दूरस्थाना भयदाना सन्निहितानामभयदाना च निराकरणे न तात्पर्यम्। पर्णशालायाः पर्णंभूयिष्ठत्वात् तन्निर्माणे तेषा प्रधानकारणत्वात् पर्णैरित्युक्तम्। एतच्च साधनान्तराणामुपलक्षणम्। समापयामीति समापननिर्धारणं करणप्रकारनिर्धारणमप्याक्षिपति अकृतस्य समापनायोगात्। वेत्राणा वलयैः वलयीकृतैर्वेत्रैरिति वलयीकरणनिर्धारणप्रकार। **विष्टरमिति**॥ व्रतिनामासनविशेषम्। **उपपादयामि** उत्पादयामात्यर्थः। आयामिनामिति विष्टरस्य सन्धानकृतपारुष्याभाव दर्शयति। शयनीयस्य पर्णादिसाधनान्तरसभवेऽपि मार्दवातिशयमामोद चापादयितु पुष्पच्छदैरित्युक्तम्। पुष्पदलैरित्यर्थ। आद्रैर्निसर्गतो मध्वार्द्रैपङ्कजरजोभिरार्द्राणा नूतनाना तत्कालविकसिताना पङ्कजाना रजोभिर्विद्धैः सम्पृक्तैरपां रेणुभिः क्षितिं सिञ्चामि सेचनेन सस्करोमि। अत्रेतिवृत्तबीजभूतो भयदरक्षोनिराकरणोत्साहःकविना लक्ष्मणमुखेन सूचित इतिज्ञेयम्। **तथा कृत्वेति॥** मृगनिराकरणप्रभृताना वास्तुबलिपर्यन्ताना कर्मणामनुष्ठानप्रकारो यथा निर्धारितः तथेत्यर्थः। कृत्वा विलोकयन्नाहेत्यर्थात्सिध्यति। कथञ्चिदित्यपरिचयनिमित्तः क्लेशो दर्शितः न तु यथावदनुष्ठानाभावः। एवमिति दृश्यमानप्रकारनिर्देशः। **शासनमनुष्ठितमिति॥** यद्यपि शासनस्य नियोगरूपवाक्यात्मकत्वादनुष्ठेयत्वं न संभवति तथापि तद्गोचरकर्मानुष्ठानेन विना शासनस्यार्थवत्वाभावात् तदनुष्ठानं शासनानुष्ठानमित्युपचर्यत इत्यदोषः। सर्वत्र हि प्रवृत्तिविषयस्य कर्मणः इष्टप्राप्तिहेतुत्वमनिष्टपरिहारहेतुत्व वावगम्यैव प्रवृत्तिर्दृष्टा। इह तु तदवगम विना प्रवृत्तिविषयस्य कर्मणः शासनविषयत्वबुद्ध्यैव प्रवृत्तिरिति दर्शयितुमेवमुक्तम्। अत एवाह—

"आज्ञा गुरूणामविचारणीया।" इति। एवमात्मनोऽपरिचितकर्मा-

ङ्गमारुतैरध्वपरिश्रममपनयन्तमार्यमार्यया सार्धं विज्ञापयामि।

(परिक्रम्यावलोक्य)

 अये अरण्यविरुद्धेयमाकृतिः। तथा हि—

अस्यातिमात्रायतलोचनस्य  
  नतभ्रुणः कम्रपयोधरस्य।  
आर्श्चयरत्नस्य विलासयोनेः  
  किमाकरो द्यौर्नु वसुन्धरा नु॥६॥

—————————————————————————————————————————

नुष्ठानसामर्थ्यं विपिनवासरूपविपद्विलसित मन्यमानस्तन्महिमान प्रति विस्मयमवलम्बमानस्तटस्थवृत्त्या निरूपयति—

**अहो नु खल्विति॥** अवस्था वृत्तिः मेधाविनी मेधया अतिशायिन्या बुद्धिवृत्त्या युक्ता। "अस्मायामेधास्रजो विनि” इत्यतिशायने विनिप्रत्ययः। अत्र विपन्नत्वमेव हेतुरिति निश्चीयते। अविपन्नानामेवभूतबुद्धिवृत्त्यदर्शनात् पुरुषधर्मस्यापि मेधातिशयस्यावस्थाया समारोपः। तत्फलस्य तत्र दर्शनादिति ज्ञेयम्। पूर्वभृष्याश्रमेषु दशवर्षाणि निवसतस्तस्य मुनिजनानुभावाश्रमाभोगदर्शनसहायलाभादिभिः राज्यभ्रशवनवासादिषु नातीव विपद्बुद्धिर्जाता इदानीं विजन वन प्राप्तस्य तत्रार्थयोर्निवासव्यसनमालोचयत महती विपद्बुद्धिर्जाता। एतच्च भाविनो मातृविषयसरम्भस्य द्वारता प्रतिपद्यते। अत्र कविना विपन्नानामित्यनेन सीतावियोगामिका विपत्सूचिता। मेधाविनीत्यनेन सुग्रीवसख्यसेतुबन्धाद्युपायदर्शनसामर्थ्यं च सूचितम्। एव पर्णशाला कृत्वा सन्निवेदनमध्यवस्यति—

**यावदिति॥** यावत्तावत् आर्यं प्रति पर्यशालां परिसमाप्ता विज्ञापयामीत्यन्वयः। आर्यया सार्धं तरङ्गमारुतैरध्वश्रममपनयन्तमित्यनेनात्मनोऽसन्निधानात् सहायान्तराभावाच्च तद्व्यसनालोचननिमित्तः खेदो व्यज्यते। तेन च तत्समीपगमनत्वरा सूचिता। अयमेव खेदस्तद्दर्शनसमये प्रकटीभविष्यति अत एव वक्ष्यति कष्टं विधे कर्मेति। अथ परिक्रम्य सहसात्माभिमुखमायन्तीं ललितसुकुमाररूपा शूर्पणखा दृष्ट्वाह—

**अये इति॥** अये इत्यद्भुतदर्शनसमावेग सूचयति। इय सौकुमार्यादिविशिष्टत्वेन दृश्यमाना आकृतिः आकारविशेषः। आकारस्यैवारण्यविरुद्धत्वात् आकृतिरित्युक्तम्। अरण्ये विरुद्धा अयोग्येति यावत्। अन्या जन्मनो निवासस्य वा अरण्ये न सभव इत्यर्थ। एव तद्दर्शनसमये

(चित्तविकारं निरूप्य)

 किमिदम् नन्वहं रामानुजो लक्ष्मणः।

—————————————————————————————————————————————————

किञ्चिदमभावना जाता तदैव तद्रूपवैचित्र्यदर्शनजनितेन विस्मयेन मायाप्रभावजनितेन किञ्चिदौत्सुक्येन च स्तम्भितप्रसरोऽभूत्। कुत इत्यरण्यविरोधहेत्वपेक्षा दर्शिता। अस्याश्चर्यरत्नस्य किन्तु वसुधा आकर किन्नु द्यौरिति किंशब्दस्य नुशब्दाभ्या सम्बन्ध। अत्र "पाठक्रमादर्थक्रम श्रेयान्" इति न्यायेन पाठक्रमो न विवक्षित।पाठक्रमाश्रयणे प्रथम स्वर्गाकरत्वेन निरूपितस्य पुनःभूम्याकरत्वपरिग्रहेणापकर्षो भवेत्। अत एवोत्तरश्लोके सनाथाकुर्वाणा धरणिमिति प्रथम धरण्याकरत्व वक्ष्यते। वसुन्धराशब्दः वसुन्धरैकदेशभूतविशिष्टजनपदविवक्षया प्रयुक्तः। इतरथारण्यदेशस्यापि तदेकदेशत्वेन सन्देहकोट्यनुप्रवेशसंभवात्। आकरशब्दो हि धनधान्यादीनामुद्भवस्थाने देशे प्रसिद्धः। अत्र हि रत्नोत्पत्तिस्थानदेशस्य जिज्ञासितत्वात् आकर इत्युक्तम्। औत्सुक्यजनितोऽयमाकरवितर्क। **अस्याश्चर्यरत्नस्येति॥** सादृश्यनिबन्धना साध्यवसानिका लक्षणाश्रयितव्या प्रस्तुतस्य स्त्रीरूपस्य निगीर्याश्चर्यरत्नत्वेनाध्यवसितत्वात्। यदुक्तम्— “विषय्यन्त कृतेऽन्यस्मिन्सा स्यात्साध्यवसानिका।" इति। आश्चर्यशब्दोऽत्रायुर्घृतमितिवत् कार्यकारणसम्बन्धहेतुकया सारोपया लक्षणयाश्चर्यकारणे वर्तते। अतो रत्नशब्दसामानाधिकरण्यमुपपन्नम्। यथोक्तम्—

"सारोपान्या तु यत्रोक्तौ विषयी विषयस्तथा।" इति। स्त्रीरूपस्य रत्नाभेदप्रतीत्या वैशिष्ट्यमारोपफलम्। अत्राव्यभिचारित्वावगतिस्तत्फलम्। आयतलोचनस्येत्यादिभिर्विशेषणैःअङ्गप्रत्यङ्गसौष्ठवातिशयो दर्शितः। अथ तात्कालिकान् विशेषानाह—

**विलासयोनेरिति॥** प्रियतमदर्शनकाले नेत्रादिव्यापाराया विशेषेण लसन् यत् स विलास। यथाह—

"तात्कालिको विशेषस्तु विलासोऽङ्गक्रियादिषु।” इति। एतच्चशरीरात् भवस्य ललितस्य हावभावादीना चित्तविकाराणामप्युपलक्षणम्। यथह— “सुकुमारोऽङ्गविन्यासो मसृणो ललितं भवेत्।" इति। " निर्विकारात्मकात्सत्त्वात्भावस्तत्राद्यविक्रिया। हेलाकृतस्सशृङ्गारो हावोऽक्षिभ्रूविलासकृत्॥" इत्यादि। यतोऽस्य स्त्रीरत्नस्य महनीयदेशाकरत्व अतोऽरण्यविरुद्धत्वमिति हेतुत्वेनैतद्वाक्यपर्यवसानम्। एवं क्षणमात्र तन्मायाप्रभावकृतरूपवैचित्र्यदर्शनजनितविस्मयौत्सुक्यव्याक्षिप्तचित्तो भूत्वा तदैवात्मस्मृतिमवलम्ब्यात्मीय चित्तविकार निरूप्याह—

**किमिदमिति॥**

सनाथीकुर्वाणा धरणिमथवा धाम मरुतां  
   भवेदेषा कामं विरमतु वितर्कश्चलधियाम्।  
वचः कर्तुं पित्रोर्वनमिदमवाप्तस्य वशिनो  
   वशे तिष्ठन् भ्रातुः स्मरपरवशः स्यां कथमहम्॥७॥

————————————————————————————————————————————————

अनेनात्मनि सञ्जातस्य चापलस्य सत्त्ववलमवलम्ब्य निरासःक्रियते। चापलस्यात्मन्ययोग्यत्वे हेतुमाह—

**नन्वहं रामानुजो लक्ष्मण इति॥** लक्ष्मणशब्दोऽत्र तन्मात्रे प्रयोजनाभावात् स्वार्थमभिधाय तत्सहचारिविनयधैर्यादिगुणसपन्नत्वमवगमयति। लक्ष्मणशब्देन धैर्यादिगुणानामवगमे सति तेषा लक्ष्मणस्वरूपान्तर्भावप्रतीतिः फल भवति। न स्वशब्दैरभिधाने तदन्तर्भावप्रतीतिरस्ति। एतदुक्त भवति नैसर्गिकविनयधैर्यादिगुणयोगित्वेन प्रसिद्ध यन्मम लक्ष्मणत्वं तस्यात्यन्तमयोग्यमिदं स्मरचापलमिति। एव रामानुजशब्दोऽपि स्वार्थमभिधाय तन्मात्रे प्रयोजनाभावात् तत्समवेतज्याय पारतन्त्र्यं गमयति। यदिद बाल्यात्प्रभृति नियमेन तत्पारतन्त्र्यात् सर्वलोकप्रसिद्धं रामानुजत्व तस्याप्येतदत्यन्तमनुचितमित्यर्थ। लक्ष्मणशब्देनाभिप्रेतमर्थं विवृणोति—

**सनाथीकुर्वाणेति॥** पूर्वार्धेन एषा आत्मना धरणींसनाथीकुर्वाणा काम भवेत्। अथवा मरुता धाम स्वर्गं काममित्यनेनान्यद्वा देशान्तरमित्यनास्था दर्शिता। नास्माकमस्मिन् विषये मार्गदृष्टतृणादिवत् स्वल्पोऽप्यादरो यत इत्यर्थात् वाक्यस्य पर्यवसानम्। अतोऽयमाकरवितर्को विरमतु अनेनाकरवितर्केणालमित्यर्थः। न ह्युपेक्षागोचरे वस्तुनि परीक्षया किञ्चित प्रयोजनमिति भावः। न केवल प्रयोजनाभावादेवाय वितर्को नाश्रीयते किन्त्ववद्यापादकत्वाच्चेत्याह—

**वितर्कश्चलधियामिति॥** —

वितर्कशब्दस्य पूर्वोत्तरपदाभ्या सह सम्बन्ध। यत एवञ्जातीयको वितर्कश्चलधिया भवति अतोऽस्मास्वप्यनुवर्तमानोऽय वितर्कश्चलधीत्वमापादयति। न चास्मास्वनुवर्तते विनयधैर्यादिगुणशालित्वेन चलधीत्वाभावादिति तेभ्यो व्यति रेकोऽर्थाद्गम्यते। रामानुजशब्देनाभिप्रेतमर्थं विवृणोति—

**वचः कर्तुमिति॥** अह कथं स्मरपरवशस्स्या न केनापि हेतुना स्मरवैवश्यस्यावकाश। अत्र हेतुः भ्रातुर्वशे तिष्ठन्निति। न तु भ्रात्रा निर्बन्धेन स्ववश प्रापितःस्वयमेव वश प्राप्त योऽहं स्वयमेव बाल्यात्प्रभृति भ्रातृपरिचर्या परं धर्मं जानान एतावन्त काल तद्वशे तिष्ठामि स एवेदानींकथ स्मरपरवशो भवेयम्। अव्यवस्थित-

(ततः प्रविशति ललितसुकुमारवेषाशूर्पणखा)

 शूर्पणखा—(लक्ष्मणं निरूप्य) हं अअं वि सो एव्व। (व्रीडां नाटयति)

हं अयमपि स एव।

—————————————————————————————————————————

चित्तत्व हि तदा स्यात् विशेषत इदानीं आर्यस्यावस्थाविशेषे निरूप्यमाणेऽत्यन्तमनुचितमेवेदमित्याह—

**वच इति॥** यदि राज्यस्थस्याननुष्ठितगुरुनियोगस्य वा वशवर्ती न स्या तदा नात्यन्त दोषाय भवेत् सप्रति पुन गुरुनियोगमनुष्ठातु वनवासक्लेशमनुभवतो धर्मानुष्ठानसाहाय्यमवलम्ब्य वर्तमानोऽह कथ कामपरवशः स्यामिति वनमिदमवाप्तस्येत्यनेनोक्तम्। पित्रोर्वचः कर्तुमित्यनेनार्याचरितेनैव गुर्वनुगमनस्य महिमान जानान कथमेवभूत स्यामित्ययमर्थो व्यज्यते। पुनरपि हेत्वन्तरमाह—

**वशिन इति॥** जितेन्द्रियस्य वशे वर्तमान कथमजितेन्द्रिय स्यामित्यर्थ। अत्र ललितादर्शनात्मकेन विघ्नेनाकुलीकृतादपि गुरुपरिचर्याव्यवसायादचलितत्वेन नायकगुणोदर्शितः। यथाह—

"व्यवसायादचलन स्थैर्यं विघ्नाकुलादपि।" इति। अत्र पूर्वार्धगतयानादरोक्त्या निरीक्षणस्य निन्दागर्भत्व व्यज्यते। एव निन्दागर्भमीक्षिताया अपि तस्या अनिवर्तनेन पुनस्तन्निवर्तनार्थं परुषतरवीक्षणमपि योग्यतया लभ्यत एवेति तदपि कृतमित्यवसेयम्। अथ नाटकप्रतिपाद्यम्य सर्वस्य नायकप्रतिनायकेतिवृत्तस्य बीजभूत शूर्पणखावृत्तान्त लक्ष्मणमुखेन सूचितोपक्रम प्रतिपादयति। इह खलु शूर्पणखा रावणनिहतभर्तृका तन्नियोगेन लोकोत्तर पुरुष पतित्वेन परिग्रहीतुमितस्तत सञ्चरन्ती जनस्थानमासाद्य गोदावरीतीरगत रघुवीर दृष्ट्वा मदनाकुलहृदया आत्मनो रूपं तद्रूपगुणाननुरूप मन्यमाना मायाबलेन ललितसुकुमारवेषा भूत्वा तमुपगम्य ततोऽलब्धमनोरथा तेन लक्ष्मणाभिगमनव्याजेन प्रत्याख्याता ततोऽपसर्पणमनिच्छन्त्यपि तन्नियोगकरण तत्प्रसादहेतु मन्यमाना ततो निर्गत्य मार्गे गच्छन्त्येवात्माभिमुखमागच्छन्त सौमित्रिं दृष्ट्वा विस्मयौत्सुक्यविवशा रामसादृश्येन तमवगम्य तद्रूपातिशय विभावयति—

**हमित्यादिना॥** हमित्यविचारितरूपातिशयदर्शनप्रभवहर्षसमुत्थो वाग्रूपोऽनुभाव। सर्वेषामेव सौन्दर्यसौकुमार्यादीनां तथाभूतत्वेनैव दृश्यमानत्वात् स एवेति तत्त्वारोप।आरोपफल च सर्वथैवाभेदप्रतीतिः। अपिशब्दो गुणाश्रयसमुच्चयार्थः। तद्दर्शनसमये पूर्वं तदेकाश्रयत्वेन ये निरूपिता गुणा तेषा सर्वेषामस्मिन्नपि

 लक्ष्मणः—प्रतिकूलमिदमाचरितम्। यदेषा—

आचाराननुचरता तपोधनानां  
    सावज्ञं परुषतरं मयोक्षितापि।  
सव्रीडा वदनमधः करोति कम्पात्  
    उत्तंसप्रगलितषट्पदेन मूर्ध्ना॥८॥

—————————————————————————————————————————

विद्यमानत्वात् अयमपि स एवेति समुच्चयोपपत्ति।अयोगव्यवच्छेदार्थ एवशब्द। न हि तादृशः कश्चिदसाधारणो गुणोऽस्मिन् जागतिं येन भेदप्रत्ययसापेक्ष तत्सदृशोऽयमिति सादृश्य न रामोऽमित्यरामत्व वा गम्येत। अनेन पृथक्त्वमात्रमेव भेदहेतुर्न प्रतीतिभेद इति व्यज्यते। पूर्वं रामसमीपादागच्छन्त्यास्तदानुकूल्यालाभ लक्ष्मणस्यातादृग्गुणत्व च निरूप्यात्मानमधन्य मन्यमानाया महान् निर्वेदो जातः। पुनस्तादृशगुणस्यास्य दर्शनेन सञ्जातस्यानन्दस्य स एव निर्वेद पोषहेतुस्सवृत्त इति ज्ञेयम्। एव तद्दर्शनानन्तर उत्तमाङ्गनासमुचितव्रीडासाध्वसादिभिस्तत्पुरतोऽपवर्तमानमात्मानं पश्यतस्तस्य किञ्चित्सञ्जात चित्तविकारमनुभावमुखेनालक्ष्य कृतार्था पुनः तत्क्षणादेव तस्य सावज्ञ परुषतर दृष्टिपातमवलोक्यात्मानुरागापरिज्ञानात् तस्यानुरागभङ्गमाशङ्क्य विशेषतो ब्रीडादिभिः आत्मानुराग स्फुटतर प्रकाश्य तत्पुरतोऽतिष्ठत्। व्रीडां नाटयतीत्यनेन व्रीडादीनामाधिक्यमेवोक्तम्। इतरथा विलासयोनेरित्यनेन सावज्ञपरुषतरदृष्टिपातात् पूर्वमुदितस्य विलासयोगस्यासंभवः प्रसज्येत। अथ सौमित्रि स्वव्यापारविरुद्ध निशाचरीव्यापार निरीक्ष्य निरूपयति—

**प्रतिकूलमिति॥** प्रत्यक्षेण दृश्यमानमिद आचरितमाचरणम्। भावे निष्ठा। प्रतिकूलमस्मद्व्यापारस्यात्यन्तविरुद्धम्। कथ विरोध इत्यत आह। यत् यत एषा इदानीमरण्यमध्ये सहसा दृश्यमाना अविदितकुलनामधेयादिका तपोधनानामाचाराननुचरता मया सावज्ञं परुषतर चेक्षितापि सव्रीडा कम्पाद्धेतोः उत्तसेभ्य शिरोऽलङ्कारभूतेभ्य कुसुमेभ्य प्रगलिताः प्रच्युताः पूर्वं परिमलादिलोलुपतयावस्थिताः षट्पदा यस्मिन्। अत्र कम्पातिशयेनानुभावेन साध्वसातिशयो गम्यते। तेन मूर्ध्ना सह वर्तमाना वदनमध करोति। अत्राधोमुखत्वेनानुभावेन ब्रीडातिशयो गम्यते। यथोक्तम्—

"दुराचारादिभिर्व्रीडा धाष्टर्याभावस्तमुन्नयेत्।साचीकृताङ्गावरणवैवर्ण्याधोमुखादिभिः॥” इति। व्रीडासाध्वसातिशयेनानुरागातिशयः प्रकाश्यते तयोस्तत्कार्यत्वात्। **तपोधनानामिति॥** परमप्रेमा

 शूर्पणखा— (स्वगतम्) किं णु खु अअं वि भणिस्सदि, होदु एत्तिअं दावकहइस्सम्। (प्रकाशम्) अज्ज! इदो दाव। किं नु खलु अयमपि भणिष्यति, भवतु एतावत्तावत्कथयिष्ये। आर्य! इतस्तावत्।

—————————————————————————————————————————

स्पदत्वगुणयोगात् तपसि धनशब्दोपचार। सर्वस्यैव हि धनं प्रेमास्पद भवति। तपस्विनां तु तप एव परमप्रेमास्पदं भवति। अत तेषा तदेव धनम्। अनेनार्थकलत्रादिविषयाभिलाषो निरस्त। तेन तदाचारानुविधायिनोऽपि तदभावः प्रकाश्यते। आचारान् यमनियमादीन् तदङ्गभूतास्त्रिषवणस्नादींश्चानुचरता तद्वदनुतिष्ठता इत्यनेन तपश्चरणचिन्हभूतजटावल्कलादिधारणं पश्यन्त्या अस्या मदन्तिकागमनं मत्पुरतोऽवस्थानं वानुचितम्। तत्रापि कमनीयवेषाभरणमात्मरमणभिवैवभूतं मामवलोकयन्त्या यदिद व्रीडादिभिरात्मानुरागप्रकाशन तदत्यन्त विरुद्धमिति द्योतितम्। तत्राप्येव विलसन्ती निन्दागर्भमीक्षिता आत्मकान्तेन सादर प्रेक्ष्यमाणेव पूर्वस्मादधिकतर यद्व्रीडादिभिरात्मानुरागातिशयप्रकाशन करोति तन्महान्त निर्बन्ध द्योतयति। पुनर्निवर्तयितु परुषपरुषतर च वीक्षिता निजप्रेयसा प्रणयातिशयगर्भं विलोक्यमानेव यदात्मान तत्तद्विलासास्पदं करोति तदत्यन्तं दैन्यमापादयति। यथा यथा क्रमेण मया वैराग्यातिशय प्रकाश्यते तथा तथैषा रागातिशय विभावयति तत्तदेतत् क्वचिदपि न दृष्टपूर्वम्। अथ निशाचरी एव विलासविशेषैप्रयतमानापि उत्पन्नध्वस्तस्यानुरागस्यानुदय सावशदृष्टिपाताद्यनुभावैरनुमाय चिन्तयति—**किं नु खल्वयमपि भणिष्यतीति॥** रामेण यथोक्त तथैव वा। उतान्यथैव वेत्यर्थ। एव निरूप्य जयत्वार्य इत्येवरूप समुदाचारं कर्तुमुपक्रममाणा प्रयाणोन्मुख त दृष्ट्वा आभिमुख्यसम्पादनप्रकार मनसा निर्धारयति। **भवत्विति ॥** भवतुशब्दो मानसनिश्चयमाह। तावत्प्रथम एतावन्मात्रं कथयिष्यामि। यावता वचनेनाभिमुख्य लभ्येत। पश्चादाभिमुख्ये सञ्जातेऽभिलषित निवेदयामीति भाव। **आर्य इतस्तावत्॥** आगम्यतामिति शेष। किं वाङ्मात्रेणाप्येवभूतं जनमनभिनन्द्य जिगमिषसीति भावः। एव तस्याश्चेष्टाविशेषैः वचनविशेषेण च आत्मचित्तविलोभनार्थं दुरध्यवसायमवगम्यानया सह सभाषणमपि प्रसक्तानुप्रसक्त्या सानुबन्ध सत् प्रस्तुतकार्यस्य नियमस्य चभङ्गमापादयेदिति निश्चित्य पुनर्लोकवृत्तानुसारेणाप्यस्यामवस्थायां प्रतिवचनं न दातव्यमित्यध्यवस्यति।

 लक्ष्मणः— न समाधिः स्त्रीषु लोकज्ञः। (तूष्णीं गच्छति)

—————————————————————————————————————————

**न समाधिः स्त्रीष्विति॥** लोको लोकवृत्त आगत प्रति स्वागतवचनादि। समाधिस्तं न जानाति। यद्यपि समाधियुक्तपुरुषनिष्ठ एव तद्धेतुको लोकवृत्तान्तज्ञानाभावः तथापि समाधेरव्यभिचारेण तद्धेतुत्व दर्शयितु तदारोपो युज्यते। यदि समाधिस्तर्हि लोकज्ञत्वमपि नास्त्येव। तर्त्कि तदभावस्य पुरुषनिष्ठत्वकथनेनेति भावः।अत्र समाधिशब्देन समाध्यवस्थायोग्यत्वमेवोच्यते। न तत्काले समाधियोगः। इतरथा "आत्मान न पर वेत्ति योगी युक्तस्समाधिना" इति न्यायेन स्वपरविभागज्ञानाभावः प्रसज्येत। अत एव स्त्रीष्विति लोकवृत्तज्ञानाभावस्य विषयनियमः कृतः। एतदुक्त भवति तपस्विना स्त्रीविषय लोकवृत्तान्तज्ञानं नास्तीति प्रतिवचनदानाभावेन न कश्चिद्दोष इति। समाधिर्नाम उपासकस्य यमनियमाद्यङ्गसप्तकसाध्य उपास्यनिष्ठश्चित्तलय उच्यते। यदुक्तम्— "यमनियमासनपवनायामाः प्रत्याहृति सहैव धारणया। ध्यान चापि समाधिः प्रोक्तान्यङ्गानि योगयोग्यानि॥ सत्यमहिंसा समता धृतिरस्तेय क्षमार्जव च तथा। वैराग्यमिति यमस्स्यात्स्वाध्यायतपोऽर्चनाव्रतानि॥" तथा "सन्तोषश्च सशौचो नियमस्स्यादासन च पञ्चविधम्। पद्मस्वस्तिकवज्रकभद्रकवीराह्वयाःक्रमात्तदपि॥ रेचकपूरककुम्भकभेदात् त्रिविधः प्रभञ्जनायामः। मुञ्चेद्दक्षिणयानिलमथानयेद्वामया च मध्यगया॥ सस्थापयेच्च नाड्येत्येवं प्रोक्तानि रेचकादीनि। षोडशशतद्विगुणचतुष्षष्टिकमात्राणि तानि च क्रमशः॥ चित्तात्मेकधृतस्य प्राणस्य स्थानसहृतिरस्थानात्। प्रत्याहारो ज्ञेयः चैतन्ययुतस्य सम्यगनिलस्य॥ स्थानस्थापनकर्म प्रोक्ता स्याद्धारणेति तत्त्वज्ञै।यो मनसि देवताया भावस्स्यादस्य मन्त्रियस्सम्यक्॥ सस्थापयेच्च तत्रेत्येव ध्यान वदन्ति तत्त्वविदः। सत्तामात्र नित्य शुद्धमपि निरञ्जन च यत्प्रोक्तम्॥ प्रविचिन्त्यं च यत्तस्मिन् चित्तलयस्स्यात् समाधिरुद्दिष्टः॥” इति। अथ निशाचरी तूष्णीं गच्छन्तं तं सामप्रयोगासाध्यं मन्यमानादृष्टशङ्काजनकेन भेदेन "प्रयत्नस्सर्वथा कार्योमतिमद्भिर्मनीषिते। यावद्वलानुपेक्ष्यत्वादभिपेतस्य वस्तुनः॥” इति न्यायेन त्वाभिमत साधयितुमध्यवस्यन्ती किञ्चिदनुगम्य साभिप्रायमाह—

 शूर्पणखा— (किञ्चिदनुगम्य) अज्ज! असदिसं विअ अज्जस्स सरणाअदस्स उवक्खणं इत्थिआजणस्स।

 आर्य! असदृशमिव आर्यस्य शरणागतस्य उपेक्षणं स्त्रीजनस्य।

 लक्ष्मणः—न हि न हि मयोपेक्ष्यते भवती साम्प्रतमवस्थान्तर शोचनीयस्य गुरोरलङ्घनीयेन शासनेन खलु।

—————————————————————————————————————————

**आर्येत्यादिना॥** शरणागतस्य स्त्रीजनस्य उपेक्षणमार्यस्यासदृशमिव। न कस्यचिदपि शरणागतोपेक्षण सदृश विशेषतो राज्ञा तत्रापि भवद्वश्यानां ततोऽपि धर्मैकनिष्ठस्य भवत इत्यभिप्रायः। एव रक्षितृगत विशेषमुक्त्वा रक्ष्यगत विशेषमाह—

**शरणागतस्य स्त्रीजनस्येति॥** शत्रुरपि शरणागतश्चेत् नोपेक्षणीयः किं पुनरनाथस्त्रीजन इति भावः। **असदृशमिवेति॥** निश्चये सत्यपि असदृशमिवेत्युक्त तच्चित्तानुवर्तनार्थं न केनापि हेतुनास्मदुपेक्षण सदृशमिति प्रतिभाति। उपेक्ष्यामहे च भवता वयं अतो भवद्बहुमानादसदृशमिवेत्येव वक्तु शक्नुम इत्यभिप्रायो व्यज्यते। अत्र व्यसनविशेषमनुक्त्वैव शरणागतस्येत्युक्तिरेवभूतं तस्या दुरभिप्राय सूचयति यदि साक्षादेन प्रति स्मरसन्तापरूप व्यसनविशेष निवेदयामि ततो विरक्तस्यास्यात्यन्तमुपेक्षैव भवेत् अतः शरणागतस्येत्येतावदभिहिते तेन सूचित व्यसनविशेषमसौ स्वयमेव पृच्छति—

कस्ते व्यसनविशेष इति। अनेनैवमनुयुक्ता यदि मदीयं व्यसनमपाकर्तुं समर्थोऽसि तर्हि वक्ष्यामीत्युक्ते पुनरसामर्थ्यप्रसङ्गभयात् प्रतिज्ञास्यति। सर्वथा ते व्यसनमपाकरिष्यामीति। तदविलम्बमुच्यतामित्युक्ते सत्यनङ्गतापरूपमिद मद्व्यसन निवेदयिष्यामीति ततः सत्यवचनसंरक्षणपरत्वादनिच्छन्नपि मा परिग्रहीष्यतीति। एवं तस्या आत्मनोपेक्ष्यमाणाया अप्यनुगच्छन्त्या व्यवहारविशेषेण दुरभिप्राय विज्ञाय व्यसनविशेषमपृष्ट्वैव तदुपपादितमुपेक्षणस्यासदृशत्व निषेधति—

**न हि न हीति॥**न हि न हीति द्विर्वचनेनासदृशत्व शङ्कितुमप्यशक्यमिति दर्शयति। न हि न हीत्यनेनैवार्थादुक्तादुक्तमुपेक्षणस्य योग्यत्वं हेतुनोपपादयितु प्रतिजानाति। भवती मयोपेक्ष्यते यत्तत्साम्प्रत युक्तमेवेत्यर्थ। कुतः इत्यत आह—

**अवस्थयेति**॥गुरोः शासनेन हेतौ तृतीया। इह विषयविशेषानुक्त्या गुरुशासन शासनबुद्ध्यैषानुष्ठेयम्। न त्वत्र—

विषयविशेषापेक्षयेति दर्शयति। ननु शरणा-

 शूर्पणखा—जइ एव्वं, इमं वि जणमन्तरेण आण्णा गुरुजणस्स ण खु दाव उवक्खणं अरुहदि।

 यद्येवम्, इममपि जनमन्तरेण आज्ञा गुरुजनस्य न खलु तावदुपेक्षणमर्हति।

 लक्ष्मणः—(सरोषम्) आः कस्तावन्मामाज्ञापयति।

 शूर्पणखा—(भयं निरूप्य) पसीददु पसीददु अज्जो। अज्जो एव्व रामो आणवेदि।

 प्रसीदतु प्रसीदत्वार्यः। आर्य एव राम आज्ञापयति।

———————————————————————————————————————————————

गतरक्षणमपि तद्वदेव कर्तव्यमत आह—**अलङ्घनीयेनेति॥** न हि कर्तव्यान्तरमपेक्ष्य गुरुशासनं लङ्घनीयं भवतीत्यर्थः। अलङ्घनीयेनेत्यविशेषाभिधानं नियोज्यविशेषापेक्षया देशकालाद्यपेक्षया वा गुरुशासन न लङ्घनीयमिति द्योतयितुम्। ननु यावदनुष्ठितगुरुनियोगः कृतकृत्यतामुपयासि तावदह प्रतिपालयामीत्यत आह—**अवस्थान्तरशोचनीयस्येति**॥ वनवासात्मकेनावस्थाविशेषेण शोचनीयस्येति अनेन यदैवायमवस्थान्तरमत्येष्यति तावत् मम तत्परिचरणमेकमेव धर्म इति दर्शितम्। अथ तद्वचनेनैव तस्य गुरुनियोगाधीनत्वमवधार्य कृतार्था निशाचरीनिजाभिलषितगोचर गुरुशासन निवेदयितुमुपक्रमते—**यद्येवमिति।** यदि गुरुशासनस्य सर्वथालङ्घनीयत्व तर्हि शरणागतमिमं जनमन्तरेणाधिकृत्य भवन्त प्रति या गुरुजनस्याज्ञा सापि नोपेक्षणमर्हतीति। तावच्छन्दोऽवधारणार्थः। केनापि हेतुनोपेक्षण नार्हत्येव शरणागतत्वेन गुर्वाशया चाय जनोऽनुग्रहीतव्य एवेति भावः। अथ पूर्वमेव तस्या निर्बन्धातिशयेन सञ्जातनिर्वेदस्सौमित्रि पुनस्तदभिमतसम्पादनगोचर गुरुनियोगमाकर्ण्य कुपितः प्राह—**आ इति॥** आ इति कोपे। "आस्तु स्यात् कोपपीटयोः" इति। को गुरुजनो भ्रातृपरिचरणार्थमेव वन प्राप्त मामन्यस्मिन्ननुचिते कर्मणि आज्ञापयति। हितोपदेशित्वाभावात् तस्य गुरुत्वमेव नास्तीति भावः। **कम्तावदिति॥** नित्यमेवार्यसमीपे वर्तमानरयानवसिततदाशानुष्ठानस्यान्यमुसेनार्यकर्तृकं मध्ये कार्यान्तरविज्ञापनप्रसङ्गात् बुद्धिपथं नाध्यरुक्षत् यतस्तेनान्यबुद्ध्या कोपस्सभवतीति भावः। कैकेयीदुर्व्यापारशङ्कयेति केचिद्वदन्ति। **भयं निरूप्येति॥** अत्रोपसर्गो धात्वर्थानुवर्तक एव। नित्यदुष्टमयङ्करसत्त्वजातायाः निखिलजनमयदायिन्या

 लक्ष्मणः—

(स्वगतम्) हन्त पूर्वमनया दृष्टः खल्वार्थः, भवतु, प्रसादयामि गुरुवचनमुहूर्तभाजनीभूतामत्रभवतीम्।

(प्रकाशम्) भद्रे ! किमाज्ञापयत्यार्यः।

 शूर्पणखा—

सुणोदु अज्जो।शृणोत्वार्यः।  
 लक्ष्मणः—

अवहितोऽस्मि।  
 शूर्पणखा—

अज्ज! मए सह अत्तणो परिअरणं अज्जरामो आणवेदि।

 आर्य! मया सह आत्मनः परिचरणं आर्यरामः आज्ञापयति।

—————————————————————————————————————————

अप्यस्याः कोपावस्थाया तदाकारो भयजनकोऽभूत्। अनेन तस्यापरिच्छेद्यप्रभावत्व गम्यते। एव क्षणमात्र भयविवशा भूत्वा गुरुशब्दार्थान्यथाज्ञानमेव कोपहेतुरिति ज्ञात्वा तत्त्वनिवेदनेन तद्भ्रममपनेतु तत्प्रसाद प्रार्थयते—

**प्रसीदतु प्रसीदत्विति॥** अत्र द्विर्वचनेन प्रसादाग्रहातिशयो गम्यते। गुरुजनशब्दाभिप्रेतमर्थं स्पष्टीकरोति—

**आर्यो राम एवाज्ञापयति॥** भवन्त प्रति मन्मुखेन यत्किञ्चित्कर्तव्य कर्मान्तरमाज्ञापयतीति योज्यम्। इतरथाज्ञापनस्य वर्तमानत्व न घटते। एवशब्देनान्यथा कोप मा कृथा इति गम्यते। अथ तद्वचनादेवार्यस्याज्ञेत्यवगम्य सलज्जमाह—

**हन्त पूर्वमिति॥** अहमविमृश्यकारित्वेनानया परिच्छिन्न इति लज्जा हन्तेत्यनेन कष्ट मया भ्रान्त्याप्यार्यशासनमविवेकनिमित्तेन कोपेन निरस्तमभूदित्यनुतापात्मकः खेदो व्यज्यते। खलुशब्दोऽवधारणे। **दृष्ट इति॥** दर्शन सल्लापस्याप्युपलक्षणम्। पूर्वं कृतस्यावमानस्य प्रसादनमेव प्रायश्चित्तमित्यध्यवस्यति—

**प्रसादयामीमि॥** प्रसादने हेतुः— **गुरुवचनभाजनीभूतामिति॥** भवच्छब्दः प्रशस्यतमे युष्मदर्थे प्रसिद्धः। अत्राविवक्षित्वा युष्मदर्थं प्रशस्यतमत्वविवक्षयैवात्रभवतीमित्युच्यते। अस्या प्रशस्यतमत्वे गुरुवचनास्पदमेव हेतुः। एव स्वयमेव निरूप्य तांप्रसादयति—

**भद्रे इति॥** गुर्वाज्ञापात्रभूतत्वेन सुकृतपरिपाकशालिनि इदानीमार्यः किं कर्मान्तर कर्तव्यं त्वन्मुखेनाज्ञापयतीति। अथ निशाचरी तद्वचनेनाभिलषितसिद्धिद्वारभूतेन कृतार्थावधान प्रार्थयते—

**शृणोत्वार्य इति॥** अनेन कार्यस्य गुरुतरत्वेन श्राव्यत्वप्रकाश्यते। अथ कृतावधान प्रति गुर्वाज्ञां निवेदयति—

**आर्य मया सहा**-

 लक्ष्मणः—

(हस्तं परावृत्य) पश्य—

वासो वल्कलमास्पदं विटपिनो वन्यं शरीरस्थितिः  
  शय्या दर्भलता प्रसाधनमपां वर्षीजटानां भरः।  
बाले! किं बहुना वने वनमृगन्यायस्य न त्वं पदं  
  सारङ्गाक्षि! तपोभृतः क्व तपसां शत्रुः क्व सङ्कल्पजः॥९॥

—————————————————————————————————————————————————

**त्मनः परिचरणमार्यराम आज्ञापयतीति॥** अत्र भार्यात्वेन मम परिग्रहमाज्ञापयतीत्युक्ते मत्परिग्रहं गुरुपरिचर्याविरोधिन मत्वा पूर्वव मामुपेक्षेतैव। अतोऽस्य यदभिलषित गुरुपरिचरणं तत्र साहाय्यसम्पादनमेव गुर्वाज्ञागोचरत्वेन निवेदनीयम्। अतोऽनेन द्वारेण लब्धसन्निधाना पादप्रसारिकान्यान्येन क्रमेणाभिलषितं साधयिष्यामीत्येवभूतेन दुरभिप्रायेण साक्षात् स्वाभिमतगोचरत्वेन गुर्वाज्ञानिवेदन न कृतम्। तथा चोक्तम्—

"यस्य यस्य हि यो भावः तेन तेन प्रविश्य तम्। स्वय तद्भावसयुक्तः क्षिप्रमात्मवशं नयेत्॥” इति। अय च वाक्यार्थः। पूर्वमेवार्यपरिचरणे सहायान्तराभावेन परिखिन्नश्शरणागतमिम जन दृष्ट्वा करुणार्द्रहृदयस्सन् एवं व्यजिज्ञपत्। हे!लक्ष्मण! त्वया परिचरणे निजनियमनिवर्तने च साहाय्यार्थमेषा परिगृह्यतां अनेन श्रेयोद्वयं भविष्यति यदस्या अनाथायारस्सनाथत्व यच्च भवतः साहाय्यलाभ इनि मद्वचनादुच्यतामिति। एतत्सर्वं मया सहेत्यनेन सूचितम्। **राम इति॥** न केवलमाकारत एवाभिरामत्व किन्तु दयामाधुर्यादिगुणमणविशेषैरपीति दर्शितम्। अथ सौमित्रिरनुचितकर्मगोचरत्वेनार्यस्य ज्ञापन न सभवतीति निरूप्य वचसा निषेधे कालविलम्बमसहमानःविस्तारितपञ्चाङ्गुलस्य हस्तस्य परावर्तनेन निषेधे कृतसमयेन तदभिप्रेतमर्थं निषेधयन्नाह—

**वास इत्यादिना॥** हे! बाले। आत्महितवेदनासमर्थे। आत्महिताज्ञानमेव स्फुटीकरोति— **वन इत्यादिना॥** अत्र यच्छब्देन सह मम इत्यध्याहारः कार्यः। यस्य मम वने नित्यं निवास इत्यर्थात् सिध्यति। सोऽहं न तव पदमिति वाक्यपर्यवसानम्। अत्र हेतु सम्बोधनेन दर्शयति—

**सारङ्गाक्षीति॥** सर्वाङ्गसुन्दरि! सौन्दर्यादिगुणसम्पदा सुरलोकनिवासार्हाया भवत्या नित्य वने वर्तमानोऽहं कथमनुरागावलम्बन स्यामिति भाव।यदि वनेऽपि भोगयोग्यविभवसम्पन्नो भवेय तर्हिवनवासोऽपि नात्यन्त दोषमावहेत् तदपि नैवमित्याह—

**वनमृगन्याय**-

शूर्पणखा—

अलीअं अलीअं एदं। णं सो अज्जो अज्जाए सह वत्तदि।  
      अलीकमलीकमेतत्। ननु स आर्य आर्यया सह वर्तते।

लक्ष्मणः—

भद्रे! न जानासि परमार्थतो वृत्तमार्यस्य।

शूर्पणखा—

किं किं।

————————————————————————————————————————————————

**स्येति**॥ वनमृगस्य न्याय इव न्याय आचारो यस्येति विग्रहः। क्रीडामृगव्यवच्छेदनार्थं वनशब्देन विशेषणम्। नगरादिषु क्रीडार्थं लालिताना हरिणादीनां स्वादुतमक्षीराद्यास्वादो लभ्यते। वनमृगन्यायत्वमेव विवृणोति। यस्य मम परुषतम मलिन त्रिषवणस्नानादिभिराद्रीकृत च वल्कलं वासः। अत्र मुख्यस्य वाससोऽभाव एव वनमृगन्यायत्वमभिव्यनक्ति। वर्षवातातपहिमादिष्वपि विटपिन आस्पद गृहम्। अत्यन्तदरिद्रैरपि विवर्जित वन्य पर्णमूलफलादि शरीरस्थितिः स्थितिशब्देन तत्साधनं लक्ष्यते। **शय्या दर्भलतेति॥**वनवासिना सस्कृतस्थलविशेषोऽपि शयनार्थ न लभ्यते। **अपां वर्षीति॥**त्रिषवणस्नानेन जलधारावर्षणशीलो जटाना भरः प्रसाधनमलङ्कारः। अत्रापि मुख्यालङ्काराभाव एव वनमृगन्यायत्वम्। उक्ताना वासोगृहादीनामेकस्यैवाभावः पर्याप्तो मम त्वदनुरागानालम्बनत्वं साधयितुं किं पुनस्सर्वेषाम्। अनेन निर्मलसुकुमारदुकूलवासोमणिमयप्रासादादिस्वादुतमक्षीरादिमृदुतरशयनीयरत्ना-भरणाद्युपभोगसमुचिताया भवत्यास्तत्तादृग्विभवसम्पन्नो लोकोत्तरसौन्दर्यादिगुणशाली पुरुषवर एवानुरागपात्र भवतीति व्यतिरेको व्यज्यते। ननु यस्मिन्ननुराग उत्पद्यते स परिग्राह्य उत्पन्नश्च मम भवद्गोचरोऽनुरागः न हि रागोत्पत्तिर्बहिरुपाधीनपेक्षते। यथोक्तम्—

"व्यतिषजति पदार्थानान्तरः कोऽपि हेतुः न खलु बहिरुपाधीन् प्रीतयस्सश्रयन्ते।" इति। अतः किमनेनायोग्यत्वसमर्थनेन सर्वथा मह्यत्वत्पचरणमेव रोचतेतरामत आह—

**किं बहुना न मम त्वं पदमिति॥**अस्मिन्नपि साध्ये वासो वल्कलमित्यादि हेतुत्वेन सङ्गच्छत एव। बुद्धिपूर्वकमेव महनीयं वासोगृहादिक परित्यज्य वन प्राप्तस्याङ्गीकृतजटावल्कलादिधारणस्य तपस्विधर्ममवलम्ब्य वर्तमानस्य मम न त्वं पद ससर्गास्पदं न भवतीत्यर्थः। भवतु नाम तवाहं पदमिति बुद्धिः न त्वत्र विवदामहे

लक्ष्मणः—

यावदार्यस्तीर्णप्रतिज्ञः प्रकृतिमण्डलं गुरुजनं भरतं च न पश्यति, तावदेकमेव धर्ममवलम्बते।

शूर्पणखा—

जइ एव्वं एत्थ सा किं करोदि।  
      यद्येवमत्र सा किं करोति।

लक्ष्मणः—

यदहं करोमि।

——————————————————————————————————————————————

सर्वथामह त्वां न परिगृह्णामि। **किं बहुनेति॥**बहवोऽत्र हेतव उक्ताः वक्तव्याश्च बहवस्सन्ति किं तत्कथनेन कालविलम्बापादकेन। अनेन तन्निर्वासनत्वरा प्रस्तुतकार्यौत्सुक्यं च दर्शितम्। एतदेवार्थान्तरन्यासेन समर्थयते—**तपोभृतः क्व सङ्कल्पजः क्वेति॥** यथा वार्ताश्रवणमपि परस्पर दुर्लभ तथातिदूरदेशवर्तित्वम्। अनेन सङ्कल्पजयो परस्परान्वयायोग्यत्व दर्शयति। अत्र तपोभृत्त्वसामान्यस्य सङ्कल्पजसम्बन्धाभावात्मकेन सामान्येनात्मनः तत्सम्बन्धाभावः समर्थ्यत इत्यर्थान्तरन्यासता। यथोक्तम्—

"सामान्य वा विशेषो वा यदन्येन समर्थ्यते। यत्र सोऽर्थान्तरन्यासः साधर्म्येणेतरेण वा।" इति। न चात्र विषमालङ्कारत्व सिद्धसमन्वययोर्द्वयोर्यत्रानुपपद्यमानताप्रतीतिः स प्रथमो विषमालङ्कारः। एतच्च क्वेद वनमित्यत्र वक्ष्यामः। तपसा शत्रुरित्यनेन भवत्या परिग्रहोमम तपोभङ्गमावहति यतः अतस्त्वा न परिगृह्णामीति दर्शयति। अनेन श्लोकेनोक्तमेवार्थ तपस्विधर्मेणेति वक्ष्यति। **अलीकमलीकमेतदिति॥** यदिद मत्परिग्रहस्य तपोविरोधित्वमुक्त तदसत्यमेव। अवधारणार्थं पुनर्वचनम्। अत्र हेतुमाह—

**ननु स आर्य आर्यया सह वर्तत इति॥** यो गुरुनियोगमङ्गीकृत्य तपस्विधर्ममाचरति सोऽप्यार्यःधर्माधर्मविचारनिष्णातः वामाङ्कनिषादिन्या भार्यया सह नित्यं रममाण एव वर्तते गुरुनियोग विना भ्रातृस्नेहादेव वन प्राप्तस्य भवतो मत्परिग्रहेण तपोविरोधश्शङ्कितुमपि न शक्यत इति भावः। अथ सौमित्रिः पूर्वोक्तमेवात्मनः सम्बन्धानर्हत्वं स्मारयितु भद्रे इति सम्बोधयति। सर्वगुणसम्पन्ने तवायं मत्परिग्रहनिर्बन्धोन शोभन इति भावः। आर्यस्य वृत्तं परमार्थतो न जानासि इत्युक्ते किं किमिति सभ्रमेणतया पृष्टः तन्निवेदयति—

**यावदिति॥** चतुर्दशसंवत्सरान् तपोधनधर्ममवलम्ब्य वनवास करिष्यामीत्येवरूपा प्रीतज्ञा तीर्णायेन स तादृशःवियोगपरि

 शूर्पणखा—

जह अज्जं सा उवअरदि तह तुमं वि अहं उवअरिस्सम्।

 यथा आर्यं सा उपचरति तथा त्वामप्यहमुपचरिष्यामि।

लक्ष्मणः—

भद्रे ! इदमपि प्रार्थनीयम्। पश्य—

यतते यस्य निष्कृत्यै जनस्सर्वोऽपि बुद्धिमान्।  
दास्यं तत्स्वयमिच्छन्ती भुग्धा त्वं मुग्धलोचने!॥१०॥

—————————————————————————————————————————

खिन्नानमात्यसुहृद्भृत्यादीन् गुरुजन च कौसल्यादीन् वसिष्ठादींश्चविशेषज्ञो राज्यभारपरिखिन्न भरत च न पश्यति तावदेकमेवार्थकामानुबन्धरहित धर्ममेव। अथवा गुरुनियोगानुष्ठानात्मक धर्ममालम्बते। **यद्येवमिति॥** यदि कामानुभवमुपेक्ष्य गुरुनियोगानुष्ठानरत एववर्तते तर्ह्यत्र सा किं करोति तस्याश्चिरतरमपि विमृश्यमान तृतीयात्पुरुषार्थादन्यत् कार्यान्तरं न स्फुरतीत्यर्थः। यदह करोमि सापि तदेव नान्यदिति वाक्यपर्यवसानम्। अयमभिप्रायः न खलु भार्या भर्तृसमीपे कामानुभव विना किमर्थं निवसतीति चोद्यस्यावकाशोऽस्ति। यतः पतिव्रतायाः पतिपरिचरणमेव परमो धर्मः। किञ्चदम्पत्योस्सहैव धर्मानुष्ठानं विहितम्। अतो नायमनुयोग। यथोक्तम्—

"दानात्प्रभृति या नारी कर्मणा मनसा गिरा। पतिव्रता भवेन्नित्यं यावदायुसमाहिता॥ सा भर्तृलोकानाप्नोति यथैवारुन्धती तथा। नास्ति स्त्रीणां पृथग्यज्ञो न व्रत नाप्युपोषणम्॥ शुश्रूषते यद्भर्तार तेन स्वर्गे महीयते।" इति। अथ निशाचरी तद्वचनादेव लब्धावसरेण निषेवणात्मकेन सामविशेषेण तं वशीकृत्य निनाभिलषित साधयितुमध्यवस्यन्ती सीतावदात्मनोऽपि तावन्मात्रेण परितोष दर्शयति। यथा आर्य सा कामानुभवमनपेक्ष्य धर्मबुद्ध्यैवोपचरति तथैवाहमपि त्वामुपचरिष्यामि। न हि परिचरणमात्रस्य तपोविरोधित्वम् येन तत्प्रत्यादिश्येत अतस्तावन्मात्रमनुगृह्णात्विति प्रार्थनायां वाक्यपर्यवसानम्। अत एव इदमपि प्रार्थनीयमिति वक्ष्यति l अथ सौमित्रिस्तदभिप्रायं ज्ञात्वा प्रत्यादिशति—

**भद्रे इति॥** एवभूतं दास्यानुभवं नार्हसीति सम्बुद्ध्यभिप्रायः—

**इदमपि प्रार्थनीयम्॥** अपिशब्दो गर्हायाम्। “गर्हासमुच्चयप्रश्नशङ्कासंभावनास्वपि।" अत्र काकुविशिष्टेन गम्भीराक्षेपेण निषेधोऽवगम्यते। “भिन्नकण्ठो ध्वनिः प्राज्ञैः

** शूर्पणखा**

—

अज्ज! किं सिणेहो तुलअदि गुणदोसाणि।

 आर्य! किं स्नेहस्तुलयति गुणदोषान्।

 लक्ष्मणः—

**(आत्मगतम्) एवं व्याहरन्तीमेनां किमिति प्रत्यादिशामि। (विचार्य) भवतु दृष्टम्। (प्रकाशम्) भद्रे! आर्यस्य पर्णगृहप्रवेशानन्तरमत्रभवतीमभिप्रेतस्थाने द्रक्ष्यामि।**

——————————————————————————————————————————————

काकुरित्यभिधीयते॥” उपहासकाकुश्चेयम्। अत्यन्तगर्हणीयमिद दास्य नैव प्रार्थनीयमिति तात्पर्यम्। **पश्येति**॥ अत्रास्याप्रार्थनीयत्वे मयोच्यमानं हेतुं सावधान निरूपयेत्यर्थः। हेतुमेवाह—

**यतत इत्यादिना**॥ यो बुद्धिमान्जनो भवतीव नाज्ञानभूयिष्ठः स जनस्सर्वोऽपि न केवल कतिपये जनाः इत्यपिशब्देन गम्यते। यस्य दास्यस्य दैवात् सञ्जातस्य निष्कृत्यै प्रतिक्रिया कर्तुं अर्थादसञ्जातस्य प्रागभावपरिपालनाय च यतते। अद्यापि प्रत्यक्षतो यतमान एव दृश्यते। नात्र प्रमाणान्तर मृग्यमिति भावः। तदिद सर्वजननिन्द्य दास्य न प्रार्थनीयमिति योज्यम्। अत्र यच्छब्दवशादध्याहृतेन तच्छब्देन यच्छब्दयुक्तोद्देश्यवाक्यप्रकारो हेतुत्वेन परामृश्यते। यत एवभूत दास्य अतस्तथाविध दास्य स्वयमिच्छन्ती। हेतौ शता। न केवल देवात्मञ्जातस्य तस्य प्रतिक्रियायै न यतते। किन्तु स्वयमेवेच्छसि चेत्यर्थः। अतस्त्व मुग्धात्यन्तं मूढैव। प्रार्थनानुमितया इच्छयां तव मौढ्यातिशयोऽवगम्यत इत्यर्थ। मुग्धलोचने इत्यनेन तव सौन्दर्यमेव बहुमानपद न तदनुरूप प्रज्ञानैपुणमिति गम्यते। **किं स्नेहस्तुलयति॥** विविच्य विजानाति गुणदोषान्। यद्यपि स्नेहो गुणदोषविचाराभावे निमित्तमेव तथापि तदव्यभिचार द्योतयितु तत्कर्तृत्वमारोप्य र्विशब्देन प्रतिक्षिप्तम्। यदि स्नेहो भवति तर्हिगुणदोषविचारो नास्त्येव। यथोक्तम्—

"परिव्राट् कामुकशुनमेकस्या प्रमदातनौ। कुणपः कामिनी भक्ष्य इति तिस्रो विकल्पनाः॥” इति। एव दृष्टशङ्काजनेन भेदप्रयोगेऽप्यनुवर्तमाना ता दृष्ट्वा निर्विण्णमानसस्सन् पुनरपि निवर्तनोपायं चिन्तयति— **एवमिति॥** सर्वथा त्वत्परिचरणमेवाभिलषामीति पुन पुनर्व्याहरन्तीं किमिति प्रत्यादिशामि। यदि तूष्णीं गच्छामि तर्ह्येषापूर्ववदनुगच्छत्येव कृतश्च भेदप्रयोगः। सामदाने तु नीचजने विफले एव। तुरीयश्चोपायः स्त्रीष्वनुचितः अतकेनोपायेन निवर्तयामीति स्वयमेव निरूप्य निवर्तनोपायमवधार्याह—

**भद्रे इति॥** प्रशसापूर्वकं सबोधनमभिधीयमानेऽर्येविस्रम्भजनना-

 **शूर्पणखा**

—

जइ एव्वं अज्ज! तस्स पण्णसालस्स पस्सदो एव्व पडिवालइस्सम्।

 यद्येवमार्य! तस्याः पर्णशालायाः पार्श्वत एव प्रतिपालयिष्यामि।

 लक्ष्मणः—

(आत्मगतम्) अस्तु कामं नास्त्यनन्तरायः काल क्षेपः। (प्रकाशम्) यदभिप्रेतं भवतु भवत्यै।

 शूर्पणखा—

जं अज्जो आणवेदि। यदार्य आज्ञापयति।

(इति निष्क्रान्ता)

———————————————————————————————————————————————

र्थम्। श्रीमद्द्वैपायनेनाप्युक्तम्—

"स्त्रीषु नर्मेविवाहे च वृत्यर्थे प्राणसङ्कटे। गोब्राह्मणार्थे हिंसाया नानृतं स्याज्जुगुप्सितम्॥ इति। "आत्मनाशे धर्मनाशे व्यसने सुमहत्यपि। दोषाय नानृतवचो भवतीहन संशयः॥" इत्यनेन न्यायेनात्रानृतवचनस्य न दोष। भवत्यभिप्रेत यत्स्थानं तत्रार्यस्य पर्णगृहप्रवेशानन्तरमागत्य द्रक्ष्यामीति। **अत्र भवतीमिति॥** भवच्छब्देन युष्मदर्थनिर्देशश्चाभिधीयमानेऽर्थे विस्रम्भजननार्थम्। अथ निशाचरी प्रायेण एतादृशा अनृतं न भाषन्त इति मत्वा विस्रम्भमुपगता सङ्केतयति—

**यावदिति॥** यावच्छब्दोऽध्यवसाये। अपिशब्दो वाक्यार्थसमुच्चये। भवता त्वरिततरमार्यः पर्यशालां नीयताम्। अहमपि तस्याः पर्णशालायाः पार्श्वत एव प्रतिपालयिष्ये। पार्श्वत एवेत्यवधारणेन ततोऽन्यत्र देवीयसि देशे गमनेन न भवन्त क्लेशयिष्यामि। काल विलम्बश्चैव सति न भवेत्। अहमिदानीमेव गत्वा कार्यान्तराभावात् भवत्प्रतिपालनमेव करोमि अत आगमने कालविलम्बो माभूत्। एषा मदेकशरणा मामेव प्रतिपाल्य वर्तत इति करुणया शीघ्रमागच्छत्विति प्रतिपालयिष्ये इत्यनेन दर्शितम्। अथ सौमित्रि पर्णशालासमीपं सङ्केतितं श्रुत्वा भाविन संसर्गानुबन्धमुत्प्रेक्ष्य तदनुमान प्रति सशयान स्वयमेव विमृश्यावधारयति— **अस्तु काममिति॥** यदि तद्वचनानुमतिर्नक्रियते तर्हीदानीमेषापसारयितु न शक्या। कृते त्वनुमननेऽयमेव दोषः यत्पश्चात्प्रतिपाल्यादृष्ट्वा मत्समीपमायास्यतीति। एतदस्तु कामम्। काममित्यनेन भाविनस्ससर्गस्यानिष्टत्व सूचयति। यथाह—

"अकामानुमतौ काम" इति। अननुमतेः अनुमननस्य श्लाघ्यत्व समर्थयते—

**नास्त्यनन्तरायः कालक्षेप इति॥** प्रायेणोपस्थितस्य कार्यस्य कालक्षेपो विघ्न कुर्वाणो दृश्यते।

लक्ष्मणः—

(सविमर्शम्) परीक्षास्पदमेषा। कुतः—

क्वेदं वनं वनचरैरपि दुर्विगाहं  
      क्वेयं वधूः कुवलयच्छविचोरनेत्रा।  
हेमारविन्दमकरन्दरसोपयोगां  
      कः श्रद्दधीत जलधौ कलहंसकन्याम्॥११॥

——————————————————————————————————————————————

यतो भाविनस्ससर्गस्य विघ्नसंभावनया स्वरूपमेव सन्दिग्ध अतोऽनुमन्यामह एवानयोक्तमिति भावः। एव स्वयवेवावधार्यांनुजानाति—

**यदिति॥** यद्भवत्यै अभिरुचितं तत् भवत्वित्यर्थः। रुच्यर्थाना प्रीयमाण इति चतुर्थी। यदार्य आज्ञापयति तत्करोमीति वाक्यपरिसमाप्तिः। अथ प्रथमदर्शन एवारण्यविरुद्धेयमितीषत्सञ्जात तदैव विस्मयौत्सुक्यादिभिः निरुद्धप्रसरस्सन् अनन्तरं तच्चेष्टावचनविशेषादिभिः वद्धस्थैर्यो भूत्वा तन्निवर्तनप्रव्यग्रचित्तस्यालब्धावसर एवं स्थायित्वेन यः शङ्काभेदो वनस्यवर्तिष्ट इदानीं सकलप्रतिबन्धकावगमेन लब्धप्रसरावसर तमेवालम्ब्य निरूपयति—

**परीक्षेति॥** अयमभिप्रायः। इदानीं प्रस्तुतकार्यनिवेदनाय त्वरमाणैरस्माभिरपरीक्ष्यैव कथञ्चित् प्रत्यादिष्टा। अतः परमेषा यत्किञ्चिदभिमन्थाय इतस्ततः सञ्चरन्ती परीक्ष्यैव यद्येवमेवास्मत्समीपमायास्यति। अत्र हेतुमाह—

**क्वेदमिति॥** ये नित्यमेवारण्यशरणाः जीवनार्थं मृगया कुर्वन्ति तैः सभूय सन्नद्धैर्बहुभिर्वनचरैः किरातादिभिरपि दुर्विगाह दुष्प्रापम्। प्रवेश एव तावदशक्य। किं पुनरवस्थानमिति भाव। इदं घोरतरसिंहव्याघ्रादिभिस्समाकीर्णं वन क्व इयमेकाकिनी माल्याद्यधिवासितरमणीयरत्ननयान्तर्गृहनिवाससमुचिता कुवलयच्छविचोरनेत्रासर्वाङ्गसुन्दरी वधू क्वेति दूरदेशस्थत्वेन उभयोरुपादान तत्सम्बन्धस्यात्यन्तायोग्यत्व लक्षयति। यत एवभूते वने एवभूताया अस्याअवस्थान न घटते अतः परीक्षास्पदमिति हेतुत्वेन पर्यवसानम्। प्रथमो विषमोऽत्रालङ्कारः। यदाह—

क्वचिद्यदतिवैषम्यान्न श्लेषो घटनामियात्। कर्तुः क्रियाफलावाप्तिर्नैवानर्थश्च यद्भवेत्॥ गुणक्रियाभ्या कार्यस्य कारणस्य गुणक्रिये। क्रमेण च विरुद्धे यत्स एष विषमो मतः॥” इति। एतदेव दृष्टान्तेनोपपादयति—

**हेमेति॥**हेमारविन्दस्य यो मकरन्दरसः तस्योपयोगः आस्वादन यस्या इति व्यधिकरणबहुव्रीहिः। अथवा हेमारविन्दमकरन्दरसःउपयोग उपजीवनसाधन यस्या इति विग्रहः। अस्मिन्पक्षेउपयुज्यते अनेनेत्यकर्तरि च

 एष पूर्वोद्दिष्टः प्रदेशः।

(ततः प्रविशति रामः सीतया सह)

 रामः—

देवि! नगराधिवासात् सविशेष इव वनाधिवासो मे प्रतिभाति। पश्य—

—————————————————————————————————————————

कारके सज्ञायामिति घञ्। तिमिङ्गिलमातङ्गमकरनक्रादिभिर्भयङ्करस्य जलधेर्मध्ये दृश्यमाना कलहंसकन्या को विश्वसेत्। न कश्चिदपि कलहसकन्यैवेयमिति विश्वास विदध्यादित्यर्थं। अत्र दृष्टान्तोऽलङ्कारः। यथाह—

"दृष्टान्तः पुनरेतेषां सर्वेषां प्रतिबिम्बनम्।" इति। एव निरूप्य गच्छन् आर्यनिवासभूमिं प्रत्यभिजानाति—

**एष इति।** पूर्वं पर्णशालानिर्माणानन्तर मयोद्दिष्टः प्राप्यत्वेनाङ्गीकृतः प्रदेष एषः। अथवा आर्येण पूर्वं निर्दिष्ट पर्णशालां कृत्वाऽत्रैवागच्छेति सङ्केतित इति। रामप्रवेशसङ्गतिसिद्ध्यर्थमिदं वचनम्। अथ राघवः सर्वराक्षसवधप्रतिज्ञानन्तरतदुत्साहमवलम्ब्य वर्तमानः पञ्चवटीं
भयानकयातुधाननिषेवितामाकर्ण्यसञ्जाततद्दर्शनोद्वेलकुतूहल तन्निवासं राक्षसवैरसङ्घटनाद्वारभूतमन्यमानः सौमित्रिसीताभ्या सह तन्मध्यगताया आर्यायाः गोदावर्यास्तटमासाद्य पर्णशालानिर्माणार्थ लक्ष्मण नियुज्य तत्तरङ्गसम्पर्कशीतलसमीरणसेवनापनीयमानाध्वपरिश्रमस्सन्दश वर्षाणि ऋश्याश्रमे ऋषिपत्नीभिस्सलालिताया निवसन्त्या अस्या वनवासोऽप्येतावन्त कालं साकेतनिवासतुल्य एवाभूत् इदानीं घोरतने विजनेऽस्मिन्नरण्ये निवासो यद्यस्या अनभिमतस्स्यात् सर्ह्यमुत्साह एतद्वनवासाभावेनालब्धवैरावकाशत्वात् कुण्ठप्रसर एव भवेदित्यालोच्योत्साहाङ्गत्वेन सीताया वनवासाभिरुचिमुत्पादयन् अयोध्यानिवासात् वनवासस्यश्लाघ्यत्व समर्थयते—

**देवीति ॥** पूर्वमस्माक नगरे निवसतां वनवासो मुहूर्तमपि सोढुन शक्यत इति प्रत्ययोऽभूत् इदानीं वनवाससौख्यमनुभवतो मम न केवल वनवासो नगराधिवासतुल्य इत्येव बुद्धिरुत्पद्यते। किन्तु तस्मादय सविशेष इति प्रतिभाति। इवशब्दोऽस्फुटावगमे। यथा दूराद् गवि दृश्यमाने कश्चित् गौरिव दृश्यत इति। अत्र तु वनवासस्य सविशेषत्वनिश्चये सत्यपि अस्फुटस्वेनाभिधान सीताचित्तानुवर्तनार्थम्। यदास्मदुक्तेऽस्मिन्नर्थे भवत्याः सवादः तदैव मम निश्चय इति इवशब्देन द्योत्यते। अनेन नायकस्य परच्छन्दानु-

उद्यानं वनभूमयः कुसुमितैरुद्गन्धयः पादपैः  
  शैला निर्भरहासिनो जलधरश्यामा गिरिः कृत्रिमः।  
नद्यः सारसमूर्च्छितोर्मिवलया धर्माभिषेकास्पदं  
  शीताः शीकरसङ्गमात् सुरभयो मित्रं सरोजानिलाः॥१२॥

—————————————————————————————————————————

वर्त्तित्वलक्षण दाक्षिण्य दर्शितम्। तदानीन्तनेन वनाभोगदर्शनेन प्रतिभातीति प्रतिमानस्य वर्तमानत्वमुक्तम्। न तु उभयोस्तारतम्यविचारमात्रेण। वनवासस्य सविशेषत्वमेव दर्शयति—

**उद्यानमिति ॥** वने वसतामस्माकं कथमुद्यानानुभवसौख्यमिति चिन्ता न कार्या। सर्वा एवैता वनभूमयःउद्यानमेव। अत्र वनभूम्यात्मकस्योद्यानस्यायत्नसाध्यत्व सर्वदा तत्र निवासलाभश्च विशेषः। नागर ह्युद्यानयत्नसाध्यम्। तस्य क्वाचित्कत्वात् सर्वदा तत्र निवासोऽपि न लभ्यते॥ कथ वनभूमीनामुद्यानत्वमत आह—

**कुसुमितैः॥** पादसन्निहितसरित्सर कुल्यत्वेनान्यान्याबद्धस्निग्धतमनिबिडपर्णशाखोपशाखैर्निरुद्धसूर्यमहोभिः पादपैरुद्गतो गन्धो यासु ताः। प्रच्छायशीतलाश्चेत्यर्थात् सिध्यति। वनवासिना कथ क्रीडापर्वतारोहसौख्यानुभव इत्यत आह—

एते शैलाः कृत्रिमो गिरिः कोडार्थं निर्मितःपर्वतः। अत्राप्ययत्नसाध्यत्वं परिणाहौन्नत्याधिक्य च क्रीडापर्वताद्विशेषो विद्यते। विशेषान्तरमप्याह—

**निर्झरेति॥** शैलशब्दसामर्थ्यात् प्रतीयमानः शिलायोग निर्झरहासित्वे हेतु। अत्र शिलासङ्घट्टनेन उद्गतफेनैर्निर्झरैर्हसन्त इव दृश्यमाना सन्निहितनिर्झरजलत्वेनातिस्निग्धवीरुद्वनशालित्वात् जलधर इव श्यामाः। अनेन श्यामलत्वधावल्ययोःसङ्करसञ्जातेन परभागविशेषेणक्रीडापर्वतात् दर्शनीयतमत्वमुक्तम्। शैलारूढाना स्वच्छतमलघीयः पाथोलाभेन छायासम्पत्त्या च अध्वपरिश्रमपिपासाद्युपशमः आतपादिपीडाभावश्च दर्शितः। प्रावृट्काले जलधरैः श्यामत्वमप्येषा सभवति। नह्युक्तेषु गुणेष्वेकोऽपि गुणः कृत्रिमगिरावस्ति। ननु वने कथं स्नानार्थं तटाकादिलाभ अत आह—

**नद्यः धर्माभिषेकास्पदम्॥** धर्माभिषेकस्य धर्मकाले स्नानस्यास्पदम् तटाकादिर्ग्रीष्मकाले हि तटाकादिसलिल न स्नानाय पर्याप्तमिति तत्काल एव ततो विशेषः स्फुटीभवति। अन्येष्वृतुषु नादेयस्य पाथसः आधिक्ये सत्यपि तटाकादिसलिलात् विशेषो न स्फुरति यतस्तदानींतटाकादिसलिल स्नानाय पर्याप्तमिति फलतो विशेषाभाव एवेति मत्वा धर्मपद प्रयुक्तम्। अत्रापि पूर्ववदयत्नसाध्यत्वादिविशेषा विद्यन्त ण्य।

 सीता—

अज्जउत्त! जाव अहं जीवामि दाव एत्थ एव्व वसिदुं मे बुद्धी जइ तह ण किलंमदि साकेदे गुरुजणो।  
  आर्यपुत्र! यावदहं जीवामि तावदत्रैव वस्तुं मे बुद्धिः यदि तथा न क्लाम्यति साकेते गुरुजनः।

 लक्ष्मणः—

(विलोक्य) अये! अयमार्यः, अहो! नु खलु कष्टं विधेः कर्म, नहि नहि कैकेय्याः। अम्ब! कैकेयि!

—————————————————————————————————————————

विशेषान्तरमप्याह। सारसाना सलिलनिवासरताना बलाकादीनामितस्तत उड्डीयोड्डीय धावता पक्षवातैर्नैसर्गिकसमीरणसहकारिभिर्मूच्छिता द्विगुण वर्धिता ऊर्मिवलयाःवलयाकारेण वर्तमानास्तरङ्गा यासु। अनेन तटाकादिभ्यो दर्शनीयतमत्वं पर्याप्तसलिलत्वं च दर्शितम्। कथ तर्हि वने व्यजनवायोस्सभव अत आह—

**शीता इति॥** एते सरोजसम्पृक्ताः अनिला न मित्र व्यजनवायुः। यथोक्तम्—

"मित्र व्यजनवायुस्स्यात् " इति। अत्राप्ययत्नसाध्यत्वादयो विशेषास्सन्ति। विशेषणद्वयेन पुनश्शैत्य सौरभ्यं चापर विशेष वनसमीरणानां दर्शयति। सरोजसम्पर्क कुसुमितपादपससर्गश्च सौरभ्यहेतु। शीकरसङ्गमे नदीसम्बन्धो निमित्तम्। अत्र बहूना वनभूमिशैलादीना उद्यानक्रीडापर्वतादिभावस्यारोप्य विधीयमानत्वात् उद्यानादिबहुत्वमपि वने विशेषोऽस्तीति केचिद्वर्णयन्ति। वनभूमिशैलादय सहत्यैव एकोद्यानक्रीडापर्वतादिभावमुपगच्छन्ति। एकवचनान्तोद्यानादिशब्दै नगरगतोद्यानादिस्थाने तत्त्वेनारोप्य विधीयमानत्वात्। अतो महुत्वमेवविशेषःन बहुत्वमित्यन्ये। अथ जानकी भर्तृसन्निधाननिरस्तसकलभया तदुपपादितमेवार्थं सविशेषमनुमन्यते—

**आर्यपुत्रेति॥** न केवल चतुर्दशसवत्सरानेव वने वस्तुं बुद्धिः किन्तु यावदहं जीवामि तावत् अत्रैव वस्तु मे बुद्धिः। नगराधिवासवनवासयोस्सौख्यविशेषे विमृश्यमाने चिरकाल नगरेण विप्रयुक्तया अपि मम कदाचिदपि न गृहप्रवेशो रोचत इति एवशब्देन दर्शितम्। यदि तथा न क्लाम्यति साकेते अयोध्याया गुरुजनः। तथेति क्लान्तेरतिशयं दर्शयति। यादृश्यातिशायिन्या क्रान्त्या वनवासः कर्तुं न शक्येत तादृशी क्लान्तिर्यदि न भविष्यतीत्यर्थः। अनेन न केवल तस्याः कर्मैव मर्त्रनुसारि किन्तु चित्तवृतिरप्यनुसारिणीति दर्शितम्। ततश्च सीतायाःसम्पूर्णस्वीयालक्षणत्व दर्शितम्। यथोक्तम्—

"सम्पत्तौ च विपत्तौया मरणेऽपि न मुञ्चति। सा स्वीया तद्गतं प्रेम जायते पुण्यकर्मणाम्॥” इति।

आर्येणांशुकभुज्झता धृतमभूदापाटलं वल्कलं  
  विन्यस्तं पदमार्यया वृकवधूपादाङ्कपांसौ पथि।  
सन्तापैस्तनुतामुपैति भरतः पर्याकुलाः कोसलाः  
  वैधव्यं हतमास्थिता त्वमपि ते धिक्कर्म सर्वङ्कषम्॥१३॥

—————————————————————————————————————————

अथ सौमित्रिर्दूरादेवार्यदर्शनसमुद्भूतानन्दभक्त्यतिरेकसमाकुलः प्राह—

**अयमयमार्य इति**॥ अत्र द्विर्वचन हर्षातिशय द्योतयति। अथ तत्क्षण एवं मणिकुण्ड लहेमाङ्गदमुकुटाद्याभरणच्छत्रचामरसिंहासनादिपरिच्छदामात्यसुहृद्भृत्यादिपरिवारपरिग्रहसमुचित तदानीं तपोधनाचारजटाचीरधारिण भार्यामात्रसहायं दृष्ट्वा करुणार्द्रीकृतहृदय चिन्तयति—

**अहो तु खल्विति॥** यत आर्यस्याय दुरवस्थानुभवः पूर्व स्वप्नेऽपि न निरूपितः अत आश्चर्यमेवेद अथैतदवस्थान्तर विधिकृतं मन्यमानः सोद्वेगमाह—

**कष्टं विधेः कर्मेति॥** अनुचितघटनाविषयत्वात् विधेः कर्मणः कष्टत्वम्। अथ तदानीमेवार्यवसनदर्शनसमुद्बुद्धकैकेयीगतेर्ष्यावासनः तद्दुर्व्यापारहेतुक दुरवस्थाविशेष निश्चित्य तस्य विधिकृतत्व निषेधति—

**नहि नहीति॥** कस्य कर्मेत्यपेक्षायामाह—

**कैकेय्या इति॥** कर्मेत्यनुषङ्गः। अथ प्रसङ्गेन तद्दौरात्म्यविलसितहेतुकत्वेन सर्वसम्बन्धिजनदुःखातिशय परामृश्य तद्भूतकारुण्येन कैकेयीगतेर्ष्यातिशयेन च तामेव सम्बोध्याह—

**आर्येणेति॥** अम्ब! कैकेयि! ते यदिदम्—

"तन्मे वरद्वितयमाश्रुतपूर्वमेव याचे बिभर्तु भरतस्तव राज्यलक्ष्मीम्। वर्षाणि तिष्ठतु चतुर्दश दण्डकायांसौमित्रिमैथिलसुतासहितश्च राम॥" इत्येवरूपेण वचनेन मन्थरामुखेनाभिषेकनिरोधनादिकं कर्म तत्कुत्सयामि। सर्वङ्कषमित्यनेन न केवल परेषामेव सन्तापकारणम्। किंतु आत्मनोऽपीति दर्शितम्। सर्वङ्कषत्वमेव समर्थयते आर्येणेत्यादिना वाक्यपञ्चकेन। यस्य तव कर्मणः प्रभावादंशुकमुज्झता नतूज्झितवता तत्काल एवापाटल वल्कल धृत च। अशुकशब्दो मणिकुण्डलमुकुटादीनामप्युपलक्षकः। स्वपुत्रस्य राज्यलक्ष्मीलाभार्थमभिषेकनिरोधनमेव कर्तव्यम्। तत्र पुनर्यदपरमार्थस्य वनवासाभ्यर्थन कृतं तत्र निमित्तविधुरःप्रद्वेषः एव कारणमिति भावः। प्रत्राशुकपरित्यागवल्कलधारणयोः समकालत्वाभिधानेनाभिषेकमहोत्सवदर्शनार्थं समागताना युगपदेव तदवस्थाद्वयं पश्यता महत्करुणमभूदिति द्योत्यते। अस्तु नाम महासत्त्वतया सर्व

यावदार्यमुपसर्पामि। (उपसृत्य) जयन्वार्यः।

 रामः—

लक्ष्मण! किमवसितस्तवारम्भः।  
 लक्ष्मणः—

आर्य! अथ किम्।  
 रामः—

तेन हि तस्य मार्गमादेशय।  
 लक्ष्मणः—

यदाज्ञापयत्यार्यः। इत इतः।

(सर्वे परिक्रामन्ति)

—————————————————————————————————————————

व्यसनसहिष्णोरार्थस्य वनवासाभ्यर्थन यदिदमार्याया शिरीषकोमलाङ्गयाः वनवासप्रवर्तनासाहसिक्यं तदतीव नैर्घृण्यमावेदयतीत्याह—

आर्यया वृकवधूनां पादाङ्का. लक्षणया पदविन्यासजास्तदाकाराः सस्थानविशेषा येषु ते तादृशाः पासवोयस्मिन्। अथवा तत्यादानामङ्काश्चिह्नभूतास्तदाकारत्वात् पासवो यस्मिन्। एतच्च व्याघ्रादिपदचिह्नानामप्युपलक्षणम्। अनेन विरलमनुष्यसञ्चारत्वेन क्रूरसत्त्वसान्निध्यस्मारकत्वेन च भयजनकत्व मार्गस्य दर्शितम्। वधूशब्देन पूर्व सखीभिर्दर्शितमार्गायास्स्वैर क्रीडार्थमुद्यानादिगमन इदानीं तत्स्थाने वृकवध्वस्सञ्जाता इति करुणातिशयो व्यज्यते। तादृशे पथि पद विन्यस्त यस्य कर्मणः प्रभावादिति शेषः। यदर्थमिद कृत तदप्यन्यथैव सञ्जातमित्याह—

**सन्तापैरिति॥** न केवल राज्य नाद्रियते किन्तु आर्यवियोगपितृविनाशादिहेतुकैः सन्तापैः तनुता कृशतामुपैति। उपगमनस्य वर्तमानत्वाभिधानेन सन्तापानामद्ययावदनुवृत्तिं दर्शयति। अत्रापि त्वत्कर्मैव निमित्तम्। किञ्च त्वत्कर्मनिबन्धनैः रामादिदुरवस्थाविशेषैःसर्व एव कोसलवासिनो जनाः पर्याकुला वर्तन्ते। आसतामन्ये त्वमप्यात्मीयेन कर्मणा हतमत्यन्तनिकृष्ट वैधव्यमास्थिता। न हि स्त्रीणां वैधव्यादन्यद् अत्यन्तनिकृष्टमवस्थान्तरमस्तीत्याह—

**वैधव्यमिति॥** अथ राघवस्सीताया वनवासाभिरुचिमुत्पाद्य लक्ष्मणेन कृतसमुदाचारःपर्यशालां प्रति गच्छन्नेव मध्येमार्गं तन्मुखराग विलोक्य तस्य कैकेयीविषयहेतुत्वमाशङ्क्य तदनुबुध्यमान इव तद्भावप्रकाशनार्थ कैकेयीकृतस्य कर्मणः उपकारत्वमुपपादयति—

**मार्ग इति॥** सरम्भदूषितहृदयस्यानवधानमाशङ्क्यावधानलाभार्थ लक्ष्मणेति सम्बोधनम्। वय केकयेन्द्रसुतया मात्रा व्याजेन मुनिवन नीताः। उत्तरवाक्यगतो मुनिवनशब्दोऽत्रापि द्रष्टव्यः। केकयेन्द्रसुतयेत्यनेनाभिजनसमुचितव्यापारसमर्थं तस्या बहुमान दर्शयति—

**मात्रेति ॥** न

रामः—

(लक्ष्मणस्य मुखरागं विलोक्य) वत्स! लक्ष्मण!

मार्गे निर्वृतिमार्गमार्गणपरानाराधयन्तो मुनीन्  
  स्वैरं सेविततीर्थसिन्धुपयसो दूरं निरस्ताधयः।  
मात्रा लक्ष्मण! केकयेन्द्रसुतया व्याजेन नीता वयं  
  स्वामुत्सृज्य धुरं भुवो मुनिवनं यातव्यमिक्ष्वाकुभिः॥१४॥

—————————————————————————————————————————

केवल पितृपत्नीत्वेनैव तस्या मातृत्व अपि तु हितप्रेरणयापीति दर्शितम्। तेन च भक्त्यतिशयो व्यज्यते। **व्याजेनेति॥** अमी यौवनश्रीमदान्धाः स्वयमात्महित न दुष्यन्ते। बोधिता अपि विषयभोगेच्छया न कुर्वन्त्येव। अतो येन केनापि प्रकारेण अमी हिते प्रवर्तयितव्या इति मत्वा भरताधिपत्यलाभात्मक व्याजमाश्रित्यैव कृतम्। अनेन तस्या वात्सल्यातिशयो व्यज्यते। नीता इत्यनेन यस्मिन् कर्मणि स्वयमेव प्रवर्तितव्यं हन्त तस्मिन् बहात्परप्रेरणया प्रवृत्तिः सञ्जाता इति पूर्वंस्वयमकरणात् सन्तापो व्यज्यते। कथ व्याजेनेत्यवगम्यते यतो दूर निरस्ताधयोऽभूमेति वाक्यसमाप्तिः। अधिशब्देन दुरिसापूर्व लक्ष्यते। लक्षणाफल च तस्याधिवदत्यन्तहेयत्वावगमः। दूरमित्यनेन दुरितनिदानभूतस्याविद्याख्याज्ञानस्यापि निरास दर्शयति। तेन च पुनःससारानुबन्धाभावो दर्शितः। दुरितापूर्वनिरासे हेतुमाह। मार्गे मार्गे स्वैर तन्त्रावापादिराजकार्यचिन्ताभावात् यथेष्ट सेवित तीर्थभूताना सिन्धूना गङ्गायमुनादीना पयः यैः। अज्ञाननिरासे हेतुमाह—

**निर्वृतिमार्गेति॥** निर्वृतिप्राप्तये यो मार्गः श्रवणमनननिदिध्यासनादिःतस्य मार्गेण तत्स्वरूपप्रकारविचारःतस्मिन् परान् निरतान् मुनीन्निर्वृतिमार्गज्ञानार्थमाराधयन्तः तेन तदुपदेशवलाल्लब्धेनात्मज्ञानेनविद्यानिरासो दर्शितः।यथोक्तम्—

"भिद्यते हृदयग्रन्थिः छिद्यन्ते सर्वसशयाः। क्षीयन्ते चास्य कर्माणि तस्मिन् दृष्टे परावरे॥” इति। ननु राज्ञाराज्यपरिपालनमेव हि कुलधर्म। अतस्तत्परित्यागेन वनवासो दोषायैव भवेत्। अत आह—

**स्वामिति॥** इक्ष्वाकुभिरित्यनेनादिराजादिक्ष्वाकोरारभ्य सर्वेषामेव वनवासाविच्छेद दर्शयति। तेन च वनवासोऽपि कुलधर्म इति दर्शितम्। उत्सृज्येत्यनेन पूर्व पित्राद्यपेक्षयैव राज्यपरिपालनमङ्गीक्रियते। यदा तत्समर्थःपुत्रोऽमात्यो वा लभ्यते तदा तत्परित्यागेन वनवासमेवाद्रियन्त इति वनवासस्य प्राधान्यं दर्शितमिति। अस्यापि वचनस्योद्यानं वनभूमय इत्यस्येव सर्वराक्षसवधोत्साहाङ्गत्वमस्त्येव। तथाहि योऽय

लक्ष्मणः— सत्यमाह लोकः "नसन्त्यगुणा गुणवताम्" इति।  
रामः—

लक्ष्मण! किं नाद्यापि शान्तस्ते मातरि संरम्भः।  
लक्ष्मणः—

आर्य!

मात्रोः प्रस्नविभिस्स्तनैस्त्वयि मुदा सम्फुल्लदृष्ट्योस्तयोः  
 तातस्याश्रुजलैस्सम शिरसि ते हैमात् क्षरन्त्यो घटात्।  
आपस्तत्र वसिष्ठमन्त्रजयिना मन्त्रेण रुद्धा यया  
 तां लोकोत्सवकालरात्रिमदयां मन्ये कथं मातरम्॥१५॥

—————————————————————————————————————————

सर्वराक्षसवधात्मकोऽर्थ प्रतिज्ञातः तत्रैको लक्ष्मण एव सहायत्वेन निरूपितः।तत्र यदि सोऽपि राज्याभिलाषात् वनवास राक्षसवेरसङ्घटनाहेतुभूत नाभिनन्देत् ततो भिन्नमतित्वेन तस्य साहाय्यकमस्थिरमापद्येतेति मत्वा वनवासस्य श्रेयस्तरत्व समर्थितम्। अनेनैवाभिप्रायेणोत्तरत्र निर्बन्धेन तत्तद्युक्तिविशेषैःराज्यस्य दोषवत्त्वप्रकाशनेन कैकेय्या अपराधाभावप्रतिपादनेन च लक्ष्मणेनैव सवाद कारयिष्यते अहमेवापराद्ध इति। **सत्यमिति॥** यतः अत्यन्तापकारिण्यामपि कैकेय्यामुपकृतिशीलत्वमारोपितमतो लोको यदेवमाह तत्सत्यमित्यर्थः। कथमाहेत्यत आह। गुणवता जनानामगुणा जना न सन्तीति। गुणवन्तः स्वान् प्रत्यपकारिणोऽपि उपकर्तृत्वेनैव गृह्णन्तीत्यर्थ। अथ तस्य मातृदोषद्योतक वचनमाकर्ण्य किञ्चित्सजातेर्ष्यःतत्संरम्भोपशमनार्थं उपक्रमते—

**लक्ष्मणेति॥ मातरीति॥** अपराधिन्यपि माता सर्वथा वन्धैव। नापि भवन्तं प्रति मात्रा किञ्चिदपराद्धम्। अतस्तादृश्या मातरि सरम्भ एव तावदनुचितः। जातस्यापि तस्य येयमद्य यावदनुवृत्ति सात्यन्तमनुचितेति भावः। अथ मातृशब्दप्रयोगेण कुपितो भूत्वा तस्या मातृभावमतदर्हेण कर्मणा प्रतिक्षिपति—

**मात्रोरित्यादिना॥** यया मुदा प्रस्नविभिः स्तनैः सह वर्तमानयो तयोर्मात्रो मुदा सम्फुल्लदृष्ट्योः सत्योः। यस्य च भावेन भावलक्षणमिति सप्तमी। तातस्याश्रुजलैस्सम हैमाद् घटात् शिरसि क्षरन्त्यः आपो मन्त्रेण रुद्धा इत्यन्वयः। अथवा स्तनशब्देन तद्विकारस्तन्य लक्ष्यते। प्रस्नविभिरित्यनेन प्रस्नवनफलभूत निष्यन्दन लक्ष्यते। ततश्च निष्यन्दमानैः स्तन्यैस्समं क्षरन्त्य इत्ययमर्थस्सम्पद्यते। मात्रोरित्यनेन स्तनप्रस्नवनदृष्टिविकासादिभिरनुभावैःकौसल्यावदेव सुमित्राया अपि वात्सल्यातिशयो दर्शितः। क्षरन्त्य इत्यनेन प्रारब्धापरिसमाप्तस्यावशिष्टस्य कर्मणो मध्ये विनाशनेन दोषातिशयो

रामः—

(कर्णौ पिधाय) शान्तं पापं शान्तं पापम्।

हते राज्ये भवान् भक्त्या प्रत्याचष्टे स्वमातरम्।  
अहो! सन्तोषबाह्यानामधर्मैकरतं मनः॥१६॥

—————————————————————————————————————————

दर्शितः। निरुद्धा इत्यत्रापि स्तन्यैरश्रुजलैश्च सममित्यनुषज्यते। यतः कारणभूतहर्षनिरोधेन तेषामपि निरोधो भवति अनेन भर्तृमनोरथभङ्गनिमित्तो दोषो दर्शितः। वरद्वितयाभ्यर्थनात्मकस्य वचनस्यानन्यश्राव्यत्व दशरथकर्णयोरेव निवेद्यमानत्वात् मन्त्रत्व वसिष्ठमन्त्रविरोधित्वप्रतीत्यर्थं मन्त्रशब्देन तदुपादानं कृतम्। वसिष्ठेन प्रयुक्तो यो मन्त्रः त जयतीति। अयमभिप्रायः। अनुष्ठेयार्थप्रकाशनद्वारेण मन्त्राणामनुष्ठानाङ्गत्व प्रसिद्धमेव मात्राधिकरणोक्तन्यायेन। अतोऽत्र वसिष्ठमन्त्रस्याभिषेकाङ्गत्व सोऽयमभिषेककर्मप्रकाशनद्वारेण तन्निर्वर्तनाय प्रवृत्तस्तन्निरोधविषयेण कैकेयीमन्त्रेण विजितोऽभूत्। अनेन सर्वलोकवन्द्येन वसिष्ठेन क्रियमाणस्य कर्मणो निरोधान्महदतिक्रमनिबन्धनो दोषोदर्शितः। यथोक्तम्—

"हन्ति श्रेयासि सर्वाणि पुसो महदतिक्रमः।" इति। लोकस्य उत्सव आनन्दः तस्य कालरात्रिः सहारदेवता अभिषेकनिरोधस्य निरुद्धेत्यनेनोक्तत्वात्। उत्सवशब्देन तदुत्सवजनितआनन्दो लक्ष्यते। अनेन तस्यास्सर्वलोकविद्वेषास्पदत्व दर्शितम्। सीतया सह घोरतरविपिनवासप्रेरणया अदयामित्युक्तम्। एवभूता कथ मातर मन्ये वस्तुतो मातापि सा न मातृवुद्ध्या सम्माननीयेति मन्य इत्यनेन दर्शितम्। अथ रामो मातुरधिक्षेपमसहमान कर्णौ पिधाय तच्छ्रवणोद्भूतस्य पापस्योपशममाशास्ते—

**शान्तं पापं शान्तं पापमिति॥** यदेतन्मातुरधिक्षेपश्रवणसञ्जात पाप तच्छाम्यतु। क्तप्रत्ययः आशसायाम्। तथा काशिकायामुक्तंअयत्रैकतो मयेत्यस्य व्याख्यानसमये आशसाया वर्तमाने वार्थे क्तो वर्णनीयः इति। द्विर्वचनमधिक्षेपश्रवणजनितमुद्वेगातिशय सूचयति। अथ किञ्चित्सरम्भमुपगम्य तत्कृतस्याधिक्षेपस्यात्यन्तमयोग्यत्वमुपपादयति—

**हत इति॥**हते दुःखहेतुत्वेन दुरितानुबन्धित्वेन चात्यन्त गर्हणीये राज्ये भक्त्याभिलाषेण भवान् स्वमातरमधिक्षिपति यत्तत्अहोऽतिकष्ट इति सम्बन्धः। मातरि भक्तिरुचिता ता न करोति, राज्ये पुनः प्रत्याख्यानमेवोचित तत्रभक्तिं करोति चेति विपर्ययस्यायोग्यत्व दर्शयितु भक्तिग्रहणम्। उक्तस्यावस्थान्तरस्यैवभावे हेतु तटस्थया वृत्त्या दर्शयति। सन्तोषो लब्धे परितोषः अलब्धगोचरया तृष्णया रहितः तस्मात् बाह्याना तद्रहितानामि-

पश्य बाल! पापात्मनः क्षत्रियस्य

साधारणी नयविदां धरणिः कलत्रं  
 अस्त्राणि मित्रमरयः सहजाः सुताश्च।  
पापात् परस्य पतनं नरकेषु लाभः  
 द्वे चामरे च सितमातपवारणं च॥१७॥

—————————————————————————————————————————

त्यर्थः। तेषां जनानामलब्धलाभार्थं मनोऽधर्मैकरत हिंसानृतवादगुर्वधिक्षेपादितत्पर भवतीत्यर्थः। अयं च सन्तोषाख्यो गुण पूर्वेस्सर्वगुणोत्कृष्टत्वेनाभिहितः। यथा—

"अकिञ्चनोऽपि सन्तुष्टश्शेते सर्वाङ्गविज्वर। असन्तुष्टोऽसकृत्क्लेशानाप्नोत्यपि सुरेश्वरः॥” इति। अथ क्षत्रियस्य राज्याधिपत्ये दोषान् वक्तुमारभते—

**पश्येति॥**बाल! गुणदोषविवेकासमर्थ! मद्वचन सावधान विचारय। लब्धाधिपत्यस्य क्षत्रियस्य धरणिर्नाम कलत्र नयविदा साधारणी। भोग्यत्वेन मरणीयत्वेन च धरण्या कलत्रत्वारोपः। एकेन केनचिन्नयविदा सादर परिगृह्य भुज्यमाना ततोऽधिकमन्य नयषट्कोपायचतुष्टयप्रयोगनिपुण दृष्ट्वा तदैव प्रथम परित्यज्य तमेव पतित्वेन परिगृह्णाति। स्वैरिणीव सौन्दर्यादिगुणातिशायिन पुनस्ततोऽन्यमधिक दृष्ट्वाइममपि परित्यज्य तमभिसरति। प्रथममेवापरित्यक्त कालानुण्येनोत्कुष्टगुण नयवि दामित्यविशेषनिर्देशेन क्षत्रियत्वमप्यतन्त्रीकृत्य वैश्य शुद्र वान्य नयज्ञानाधिकमुपव्रजतीति दर्शितम्। यदा पुनर्नयप्रयोगनैपुण्य बहूना समान भवति तदा युगपदेव केनचिद्भागेन ताननुवर्तते कटाक्षमधुरालापस्पर्शनालिङ्गनादिभिः गणिकेव बहून् कामिनः। एव कलत्रसौख्यस्यास्थिरस्वमुक्त्वा मित्रसम्पत्तेरविश्वसनीयत्वमाह—

**मित्रमिति॥** क्षत्रियस्य मित्रमस्त्राण्येव। इतरपरिसङ्ख्यापरं चैतद्वचनम्। अनेनक्षत्रियस्य वन्धौ विमृश्यमाने सर्वेषामेवास्त्रव्यतिरिक्तानां अमात्यसुहृदुभृत्यादीना वञ्चनशीलत्वेनाविस्रम्भणीयत्वादस्त्रेष्वेवावञ्चकत्वेन मित्रत्व परिशिष्यत इति दर्शितम्। पुत्रादिसौख्याभाव दर्शयति—

**अरय इति॥** लब्धाधिपत्यस्य क्षत्रियस्य सहजास्सुताश्च अरय एव न केवलमुपकार न कुर्वन्ति किन्त्वन्यत्रोपकारकत्वेन प्रसिद्धा अपि राज्ञामत्यन्तमपकारिण एव भवन्ति। क्षत्रिया हि राज्यनिमित्त भ्रातर पितर च निघ्नन्तो दृश्यन्ते। यथोक्तम्—

"क्षत्रियाणामय धर्मः प्रजापतिविनिर्मितः। भ्रातापि भ्रातर हन्याद् येन घोरतर तम॥” इति। एव राज्यस्य पुत्रमित्राद्यैहिकफलविरोधित्वमुक्त्वा पारत्रिकफलविरोधित्वमाह—

**पापा-**

लक्ष्मणः—

नाहं राज्याभिलाषाद्ब्रवीमि।  
रामः—

किमन्यत्तव कोपकारणम्।  
लक्ष्मणः—

विपर्यस्तः क्रम इति।  
रामः—

यद्येवमहं तव प्रथममुपालम्भविषयः। पश्य—

इन्द्रकल्पे स्थिते राज्ञिस्नेहपर्यश्रुलोचने।  
अभिषेकाय निर्लज्जो यस्सिंहासनमास्थितः॥१८॥

सीता—

सच्चं एव्व भणिदं अज्जउत्तेण।  
सत्यमेव भणितमार्यपुत्रेण।

—————————————————————————————————————————

**दिति॥** परस्य पापान्नरकेषु पतन वर्णाश्रमानुरूप्येण यथाविधि धर्मस्थितिप्रवर्तनस्य पापीयसा दण्ड्याना यथार्हं दण्डनस्यानीषत्करत्वात् तद्गता दोषा राजान प्राप्नुवन्तीति परस्य पापात् प्रत्यवायः। एव तावद्दोषबहुलत्वेन राज्यस्यापरिग्राह्यत्वमुक्तम्। इदानीं दोषभूयिष्ठेऽपि तस्मिन् यदि वेश्यासङ्गमादाविव तात्कालिक सुखं स्यात् ततस्तदपेक्षया तदाद्रियेतापि न तु तदस्तीत्याह—

**लाभ इति॥** एतदपि वचनमितरपरिसङ्ख्यापरम्। लभ्यत इत्यनया व्युत्पत्त्या लाभ इति फलमेवोच्यते। क्षत्रियस्याधिपत्यफल किमिति विमर्शेक्रियमाणे श्वेतच्छत्रात् चामरद्वयाच्च नान्यदसाधारण फलमस्ति श्वेतच्छत्रचामरद्वयातिरिक्तस्य फलस्याधिपत्येन विनापि सुलभत्वेन न तदर्थमाधिपत्य प्रार्थनीयम्। श्वेतच्छत्रादेरपि नानन्यसाध्यसुखहेतुत्वमस्ति। उपायान्तरेणाप्यातपनिरोधादिफलस्य साधयितु शक्यत्वात्। अतः पूर्वोक्तदोषदुष्टत्वेन न विशेषत किञ्चित्फल लभ्यत इति भावः। अतो यः क्षत्रिय एवंभूत राज्यमभिलषति स पापात्मैव। ततश्च राज्याभिलाषेण मातु प्रत्याख्यानमनुचितमिति पूर्वश्लोके पर्यवसानं द्रष्टव्यम्। अथार्यस्य शिक्षापरं वचन श्रुत्वा किञ्चित्प्रशान्तसरम्भः राज्ये भक्त्येत्यनेनोक्तंराज्याभिलाषस्य हेतुत्वं निरस्यति—

**नाहमिति॥** नाहराज्याभिलाषात्अभिषेकनिरोधस्यायोग्यत्वं ब्रवीमि। अथार्येण किमित्यादिना पृष्ट क्रमविपर्यासस्य हेतुत्वं दर्शयति—

**विपर्यस्त इति॥** विपर्यस्त इव यतोऽस्मत्पूर्वैरनाचरितस्य क्रमविपर्यासस्य माता निमित्तमभूत्। अत एव तद्विषयः कोप इत्यर्थः। **यद्येवमिति॥** यदि मयि स्थितवति भरतस्य राज्याधिकारः संवृत्त इत्ययं क्रमभङ्गो जनन्युपाल-

लक्ष्मणः—

"वयसा परिणतोऽहं” इति तातस्तथा त्वयि प्रतिपन्नः।  
रामः—

ननु भरतः कनीयान् मे।  
लक्ष्मणः—

अहमशक्तः पृथिवीं रक्षितुमिति।  
रामः—

बाल। पश्य—

न कथं रक्षितुं शक्तः पृथिवीमात्मदेवताम्।  
दानवोन्मूलनं तेजो यस्य द्यामपि रक्षति॥१९॥

—————————————————————————————————————————

म्भहेतुः तर्हिप्रथममहमुपालम्भविषयःअधिक्षेपविषयः प्रथमं मया क्रमभङ्गस्य कृतत्वात्। क्रमभङ्गमेव दर्शयति—

**पश्येत्यादिना॥ इन्द्रकल्प इत्यादि॥** ईषदसमाप्तौ कल्पब्देश्यदेशीयरःइति कल्पप्प्रत्ययः। अनेन राज्यभरणासामर्थ्य न निमित्त मयि राज्यनिधाने इति दर्शितम्। किं पुनर्निमित्तमित्यत आह—

**स्नेहपर्यश्रुलोचन इति॥** अनेन स्नेहातिशय एव मयि राज्यनिधाने निमित्तमिति दर्शितम्। **राज्ञि स्थित इति॥** क्रमप्राप्त राज्यमङ्गीकृत्य जनानुरागपात्रभूते स्थिते सतीत्यर्थः। योऽहं पितुरनुवाद श्रेयस्त्वेन मन्यमान क्रमभङ्गमविगणय्य सर्वजनसमक्षं निर्लज्जो भूत्वाभिषेकाय सिंहासनमास्थितस्सोऽहभिति पूर्वग्रन्थेनान्वय। सत्यमेव भणितमार्यपुत्रेणेत्यनेन लक्ष्मणवचनं सीताया अप्यनभिमतमिति दर्शयति। अथ सौमित्रिरार्येण समर्थितमुपालम्भविषयत्व निरस्यति—

**वयसेति॥** तातः अह वयसा परिणतोवार्धकमुपगत इति सञ्चिन्त्य तथा तेन प्रकारेण वसिष्ठादिकुलगुरुभिरमात्यैस्सह निरूप्य तदनुवादपुरस्सरमभिषेकपूर्वक त्वयि राज्य प्रतिपन्नः प्रतिपादितवान्। कर्तरि निष्ठा। अन्तर्भावितण्यर्थत्वं च द्रष्टव्यम्। अत्र परस्वत्वापादनस्वस्वत्वनिवृत्त्योरभावात् प्रतिपादन न्यसनमेव न दानम्। अत एव त्वयीत्युक्तम्। अत्रेन्द्रकल्पपदेनाभिप्रेतस्य राज्यरक्षणसामर्थ्यस्य वयःपरिणतिरूपेण निमित्तेनापगममभिप्रेत्य वयसा परिणत इत्युक्तम्। तमभिप्रायमजानान इव रामभद्रो वयमाधिक्यमेव राज्यानिधाननिमित्तत्वेनोक्तमिति कृत्वाह—

**ननु भरतः कनीयान् मे इति॥** अयमभिप्रायः। यदि वयआधिक्यं मयि राज्यनिधाने निमित तर्हि भरतमपेक्ष्य मम वयोऽधिकत्वेन मयि स्थितवति तस्यापि राज्यपरिग्रहः समुचित एवेति। अथ लक्ष्मणः स्वामिप्राय विवृणोति—

**अहमिति॥** न वयःपरिणतिमात्रं मया निमित्तत्वेनोक्तम्। किन्तु तत्कृत राज्यरक्षणसामर्थ्यंभवतः पुनः वयःपरिणतिकृतमसामर्थ्यं नास्तीति भाव। अथ

लक्ष्मणः—

किन्तु पुत्रस्नेहात्तथा चापल्यं कृतमिति।  
रामः—

एष लोकस्वभावः बहुपुत्राणामेकस्मिन् ईषत्पक्षपातः। तव किं साधारणो भ्रातृस्नेहः।  
लक्ष्मणः—

किं बहुना, सर्वथा तातस्य मरणकारणं सैव संवृत्ता।  
रामः—

मा मा। तातं प्रति निरपराधः स गुरुजनः। पश्य—

नियमसलिलं पित्रोर्हर्तुं निरीक्षणवन्ध्ययोः  
 क्षिपति कलशं तोयाधारे पटुध्वनितं सुते।  
उषसि मृगयां याता राज्ञा वनद्विपशङ्कया  
 रभसमिषुरुन्मुक्तः कालादसूनहरत् स्वयम्॥२०॥

—————————————————————————————————————————

राघवस्तदुक्ता तातस्य तादृशीमशक्तिं प्रतिक्षिपति—

**बालेत्यादि॥** लोकोत्तरपराक्रमे पितरि रक्षणसामर्थ्याभाव शङ्कमानस्त्वमत्यन्त मूढोऽसीति भावः। **पश्येति॥** सर्वलोके गीयमान पितुः पराक्रममनुस्मरेत्यर्थः। आत्मैव देवता यस्या इति देवताशब्दो रक्षणगुणयोगेन दशरथे गौणः। सर्वदेवतात्मकत्वात् राज्ञो मुख्यमेव वा देवतात्वम्। यथाह—

"अष्टानां लोकपालाना मात्राभिर्निर्मितो नृप।" इति। अस्मिन् पक्षे स्वस्वामिभावसम्बन्धमभिप्रेत्य बहुव्रीहि। यस्य तेजः अनात्मदेवतामपि द्यामद्यामपि रक्षतीति द्रष्टव्यम्। रक्षतीति वर्तमाननिर्देशन वयःपरिणतौसत्यामपि रक्षणसामर्थ्यं दर्शितम्। एव क्रमभङ्गदोषे निरस्तेऽप्यपरितुष्यन् मातरि दोषान्तरमाविर्भावयति—**किन्त्विति॥** किन्त्वित्यनेन यौक्तिकशानहेतुकः क्रमभद्गाभावस्यानिच्छ्यानुवादःसूचित। अस्तु क्रमभङ्गाभाव किन्तु तया पुत्रस्नेहात्चापलमभिलषितलाभमुद्दिश्य संभ्रमेणानुचितं कर्म कृतमिति यत् स एव दोषः।अथैतस्याप्यदोषत्वमाह। एषलोकरवभाव न केवलमस्मन्मातुरेव यत् बहूना पुत्राणा मध्ये कस्मिंश्चित् पुत्र ईषत्पक्षपातईषदधिक इत्यध्याहारः।अथवा बहवः पुत्रा यासामिति बहुव्रीहि।बहुपुत्राणा जननीनामित्यर्थ। भवतु नाम स्त्रीस्वभावत्वेन पुत्रस्नेहनिमित्तचापल किमयमपि स्त्रीस्वभावः यद्भर्तृविपत्कारणत्वामित्यभिप्रायेणाह—

**सर्वथेति॥** सर्वैः प्रकारैर्यथा पूर्वोक्ताना दोषाणा तेन तेन प्रकारेणान्यथात्व समर्थितम् तथा तस्मास्तातस्य मरणकारकत्वाभावे हेतुत्वेन न कश्चिदपि प्रकारोऽस्तीति भाव। अत एव सैवेत्यनन्यकारणत्वनिश्चय। न हि स्त्रीणामस्मात् गरीयानन्यदोषोऽस्तीति भावः।

सीता—

जुज्जइ तादिसेण विहिणा होदव्वम्। का उण अण्णहा अत्ताणं लोअं अ विणासेदि।  
    युज्यते तादृशेन विधिना भवितव्यम्। का पुनरन्यथा आत्मानं लोकं च विनाशयति।  
लक्ष्मणः—

यद्येवमहमेवापराद्धः। प्रसीदत्वार्यः। कथाप्रसङ्गादविदितान्तरमागतास्स्मः पर्णशालाम्। प्रविशत्वार्यः।  
रामः—

लक्ष्मण! त्वयाप्येकान्ते परिश्रमोऽपनीयताम्।  
लक्ष्मणः—

यदाज्ञापयत्यार्थः। (इति निष्क्रान्तः)

—————————————————————————————————————————

अथ मरणकारणत्व निषेधति— **मा मेति॥** एव वोच इति शेषः। गुरुजन इत्यनेन स्नेहविश्वासबहुमानात्मिका भक्तिः व्यज्यते। **पश्येति॥** रागद्वेषरहितो भूत्वा तत्त्व निरूपयेत्यर्थ। निरपराधत्वमुपपादयति—

**नियमेति॥** मुनिसुते कस्मिंश्चिन्मुनिकुमारे एकस्मिन् दिवसे उषसि आसन्ने सति निरीक्षणवन्ध्ययोः अन्धत्वेन वार्धकेन चाश्रमाद्वहिः पदमपि चलितुमसमर्थयोरनन्यापत्ययोरात्मन पित्रोः। पिता मात्रेत्येकशेषः। नियमार्थं सलिलमाहर्तु तोयाधारे नद्यां पटुध्वनितं यथा भवति तथा कलश प्रक्षिपति सति। ध्वनिपटुत्व वनगजशङ्काबीजत्वेनोक्तम्। मृगया याता बन प्राप्य नित्यमेवातिसक्त्या कालविशेषमनालोच्य मृगयां कुर्वता राज्ञान त्वन्येन केनचिदनुचरेण। अस्मत्पित्रा ध्वनिसादृश्यनिमित्तया वनगजभ्रान्त्या रभस वेगेन भवितव्यताबलेन लक्ष्यस्वरूपमनवधार्य मुनिसुते इषुरुन्मुक्तः। इषून्मोचनकथनेनैव तस्य वधोऽर्थादावेदितः। तद्वधस्य साक्षादनुक्तिः तादात्विक वृत्तान्तमनुसन्दधतः करुणावैवश्यादिति द्रष्टव्यम्। मुनिसुते उन्मुक्तो य इषुरिति यच्छन्दाध्याहारः। स एव कालात्काल प्रतिपाल्य तातस्यासूनहरत्। मुनिकुमारवधहेतुक मुनिशाप द्वारीकृत्य स शर मरणहेतुःसञ्जात इति यावत्। अत्र मुनिशापे पितृनाशहेतुत्वेनोक्ते मुनेर्दोष उक्तस्स्यादिति मत्वा तदनुक्तिः। यतस्तातस्याबुद्धिकृतेन पूर्वकृतेन स्वकर्मणैवेदमवस्यान्तर सञ्जातम् अतोऽत्र न कस्यचिदपराधोऽस्तीति भाव इति। युज्यते तादृशेन विधिना भवितव्यम्। का पुनरन्यथात्मान लोक च विनाशयति इति सीताग्रन्थस्य सुगम एवार्थ। **यद्येवमिति॥**यः पुत्रवियोगदुःखहेतुकमरयविषयेण मुनिशापेन पितृविनाशस्वज्ञेयमेवापराद्धः न माता। यतोऽज्ञानान्मया अनपराधिन्या मातुरुपालम्भःकृत

रामः—(पर्णशालां प्रविश्य सर्वतो विलोक्य सविस्मयम्) देवि! पश्य पश्य सर्वतोमुखनैपुण्यं वत्सलक्ष्मणस्य। इह हि

धनुर्ज्यानिर्घोषैस्सरभसमपास्तं मृगकुलं  
  कृता पर्णैश्शाला शयनमपि पुष्पैः प्रतिनवैः।  
लताभिर्वेत्राणां विरचितमभूदासनमिदं  
  जलैस्सिन्धोः सिक्ता बलिकुसुमभाजो वनभुवः॥२१॥

सीता—अज्जउत्त! कुसुमपल्लवसमिद्धिर्हि पण्णसालाविभूदिहिं कदत्थिदो पासादबहुमाणो।  
आर्यपुत्र! कुसुमपल्लवसमृद्धिभिःपर्णशालाविभूतिभिः कदर्थितः प्रासादबहुमानः।

—————————————————————————————————————————

अतो यदज्ञानान्मया प्रलपित तत्र बालोऽयमिति बुद्ध्या क्षन्तव्यमित्यभिप्रायणाह—

**प्रसीदत्वार्य इति॥** अस्याःकथाया न केवलमस्मदज्ञाननिवृत्तिरेव प्रयोजनं किन्त्वयमपरोऽस्माभिरनिरूपित मार्गदैर्ध्याज्ञानात् तन्निमित्तक्लेशाभावोऽपीत्याह—

**कथाप्रसङ्गादित्यादि पर्णशालामित्यन्तेन॥** अथ रामो लक्ष्मणमात्मकृतमपराधमुद्दिश्यानुतापयुक्तमालोक्य प्रसन्नो भूत्वा प्रविशत्वार्य इति तद्वचनमाकर्ण्याविरताध्वसञ्चरणपर्णशालानिर्माणादिपरिश्रान्तं त खेदोद्गमनिःश्वासादिभिरालक्ष्य कृपार्द्रचित्तस्तमेकान्ते विश्रमार्थ नियुङ्क्ते—

**त्वयापीति॥** अपिशब्देन आवामस्यां पर्यशालाया कञ्चित्काल विश्राम्याव इति दर्शितम्। गुरुजनसन्निधौ स्वैरासिकाभावमभिप्रेत्योक्तम्—

**एकान्त इति॥** अथ प्रविशन्नेव विस्मयनीयाशिल्पसस्थानशालिनीं पर्णशालां दृष्ट्वा सीता प्रति लक्ष्मण प्रशसति—

**देवीति॥** सर्वतोमुखसर्वत्र व्याप्त नैपुणशब्देन तत्कार्य सस्थानचातुर्यादि लक्ष्यते। लक्षणाफल चादर्शगतप्रतिबिम्ववन्नैपुणस्यावगतिः। तेन च शिल्पसौष्ठवातिशयो व्यज्यते। 'मम धनुर्ज्याबन्धबन्धूकृत' इत्यादिमहाकविप्रयोगदर्शनात् धनुर्ज्याशब्दप्रयोगस्यादोष। **अपास्तं मृगकुलमिति॥** इतस्ततो धावता मृगाणाभयपारवश्येनान्तराप्राप्तसजातीयविजातीयमङ्कराणि पदानि दृष्ट्वा पूर्वं श्रुतस्य ज्याघोषस्य मृगनिरासहेतुत्व निश्चिनोतीत्यवगन्तव्यम्। ज्याघोषेणेत्यस्य व्याख्यानमत्रापि द्रष्टव्यम्। **आर्यपुत्र॥** **कुसुमपल्लवसमृद्धिभिः॥** कुसुमपल्लवात्मिका समृद्धिः यासु ताभि। **पर्णशालाविभूतिभिः**

 रामः—देवि! विविक्तं च स्थानमिदम्। सेव्यतां वनान्तमारुतः।  
 तथाहि—

**अशङ्किता शिथिलय पांसुधूसरं  
 स्तनांशुकं शुकहरितं शुकालपे!।  
विशोषिताधरकमलं विसर्पता  
 तरङ्गितं तव मुखगन्धवाहिना॥२२॥**

—————————————————————————————————————————

**कदर्थितः** अधरीकृत। **प्रासादबहुमान इति॥** अनेन सीताया वनवासाभिरुचेरनुवृत्तिःप्रासादादावनास्था च दर्शिता। अथ सीतामध्वपरिश्रान्तां दृष्ट्वाकरुणार्द्रहृदयः प्राह—

**देवीति॥ विविक्तं चेति॥** च शब्दो हेतौ। यत इद स्थान पर्यशालाद्वार विविक्त विजन अतोऽय गुणत्रयसम्पन्नो वनान्तमारुतो यथेष्ट सेव्यताम्। नत्र न सेवामात्र विधेय तस्यायत्नसाध्यत्वात्। अतस्सेवाप्रकार एव विधेयः। तमेव सेवाप्रकार दर्शयति— **अशङ्कितेति॥** शङ्काभावे विविक्तत्व हेतु। **शुकालपे इति॥** शुकस्यालपः आलाप स इवालपो यस्याः। न केवल मधुरया आकृत्या नयनानन्दमेव वितनोषि। तत्तन्मधुरालापैः श्रोत्रानन्दमपि वितरसीति भाव। अनेन प्रियवदत्व नाम नायकगुणो दर्शित।अध्वगमनसमुद्भूतेनायासेनात्यर्थं विसर्पता विविध निस्सरता। विशोषिताधरकमिति विसर्पणक्रियाविशेषणम्। यथाधरो विशोषितो भवति तथा विसर्पता। कप्रत्यततादृशमधर पश्यतस्तस्य करुणातिशय द्योतयति।तस्या अध्वपरिश्रमादिव्यसनानुभावस्यात्मस्नेहनिमित्तत्वानुसन्धानेन खेदातिशयश्चद्योत्यते। तादृशेन तव मुखगन्धवाहिना मुखोद्गतेन निःश्वासमारुतेन। मुखगन्धवाहिनेत्यनेन निश्वासमारुतस्य त्वन्मुखगन्धोद्वहनलाभेनान्येभ्यो मारुतेभ्योऽतिधन्यत्वमस्तीति दर्शितम्। तेन च सीताप्रशसा द्योतिता। न चास्य शब्दस्य सज्ञिमात्रपरत्वेनावययार्थविवक्षा नास्तीति वाच्यम्। सीताप्रशसापरे वाक्ये प्रतीयमानायास्तत्प्रशसाया अपरित्याज्यत्वात्। यथोक्तम्—

"प्रतीयमान पुनरन्यदेव वस्त्वस्ति वाणीषु महाकवीनाम्। यत्तत्प्रसिद्धावयवातिरिक्तमाभाति लावण्यमिवाङ्गनासु॥" इति। एवभूतेन नि श्वासमारुतेन तरङ्गित तरङ्गवद्वर्तमानम्। अनेन कम्पातिशयोपलक्षितेन निःश्वासाधिक्येनायासातिशयो व्यज्यते। तेन च तस्या महती विश्रमापेक्षा दर्शिता। नायकस्य तद्व्यसनपर्यालोचनेन खेदातिशयश्च

सीता— जं अज्जउत्तो आणवेदि। यदार्यपुत्र आज्ञापयति।

(निष्कान्तौ)

**इति शक्तिभद्रविरचिते चूडामणिनाटके  
प्रथमोऽङ्कः।**

**————**

———————————————————————————————————————————

सूचितः। तद्व्यसनमवगम्य विश्रमार्थंता नियुञ्जानस्य तस्य परच्छन्दानुवर्तित्वलक्षण दाक्षिण्यमस्तीत्यपि दर्शितम्। एवभूत शुकबद्धरित पासुधूसरितमेतत्स्तनाशुक शिथिलयेति शिथिलीकृत्याशङ्किता भूत्वा स्वैर वनान्तमारुत सेवस्वेत्यर्थः। पासुप्रसर प्रायशो मध्याह्ने भवतीति पांसुधूसरशब्देनाङ्कावसाने कालोपलक्षणमपि कृतमिति द्रष्टव्यम्। एतेनाप्यङ्कस्यार्धदिवसप्रयोज्यत्वमपि ज्ञेयम्। अत एव महतः सूच्यस्येतिवृत्तस्याभावाद्विष्कम्भकादिचतुष्टयेन विनाङ्कावतारमाश्रित्य द्वितीयाङ्कारम्भोऽविच्छेदेन करिष्यते। एवं सति द्वितीयाङ्कावसाने सन्ध्यावर्णनमुपपद्यते। अङ्कावतारश्चैव लक्षितः। "अङ्कावतारस्त्वङ्कान्ते पातोऽङ्कस्याविभागत।" इति।

इत्याश्चर्यचूडामणिव्याख्याया प्रथमोऽङ्क समाप्तः।

<MISSING_FIG href="../books_images/U-IMG-1720769257Screenshot2024-07-12125308.png"/>

**।अथ द्वितीयोऽङ्कः।**

(ततः प्रविशति ललितसुकुमारवेषा शूर्पणखा)

 शूर्पणखा—(सनिर्वेदम्) पुणो वि तं एव्व रामं पदिभावे पसादइस्सम्। जस्स वअणप्पच्चएण लक्खणमासादिअ मूढसमिद्धं सरस्सदी विअअकिदत्था एव्व णिवुत्तम्हि। अज्ज वि दाव मए पण्णसालस्स पस्से मुधा सो अअरुणो अपुरुसो अधम्मिओ अदक्खिणो सो मणुम्सअंतु पडिवालिदो। अहो! णु खु मए मन्दभाआए सेल्लो संपादिओ। अहवा एत्तिआइ वा तस्स भाअहेआणि जेण अहं पञ्चादिट्ठम्हि। होदु इमस्स पुव्वजस्स सव्वं णिवेदिअ पच्चा जाणिस्सम्। (परिक्रामति)

  पुनरपि तमेव रामं पतिभावे प्रसादयिष्यामि यस्य

—————————————————————————————————————————

आश्चर्यचूडामणिनाटकेऽयमाद्योयथाबुद्धि निरूपितोऽङ्क \।  
अङ्कोद्वितीयोऽपि गभीरहृद्योव्याख्यास्यतेऽस्माभिरनन्यचित्तै॥

 अथ निशाचरी मदनमार्गणविवशीकृतस्वान्ता पर्णशालासमीप प्राप्य लक्ष्मणागमन प्रतिपाल्य चिरमवस्थितातमदृष्ट्वा दैन्यचिन्तेर्ष्यामर्षसन्तापनिर्वेदजडताविषादादिभावपरम्परातरङ्गितविरहदु खमयपारावारनिमग्ना जृम्भणदीर्घश्वासादिभिरनुभावैरुपलक्षिता तत प्रतिनिवृत्य कथञ्चिदीषदात्मान सस्तभ्य किमिदानीं मया कर्तव्यमिति सशय्य चिर विमृश्यानन्तरकरणीय कर्म निश्चिनोति—

**पुनरपीति॥** स हि पूर्व लक्ष्मण इव मा वञ्चितवानिति मत्वेदमुक्तम्। **तमेव राममिति।** अभिगम्यगुणैर्युक्त न लक्ष्मणवदतिदुर्धर्षम्। **पतिभावे॥** पतिभाव निमित्तीकृत्य। **प्रसादयिष्यामीति॥** न कठोरहृदयं लक्ष्मणमित्येवशब्देन दर्शितम्। **यस्य वचनप्रत्ययेन॥** लक्ष्मणस्त्वा परिग्रहीष्यतीति वचने विश्वासेन। **लक्ष्मणमासाद्य सरस्वतीव मूढसमृद्धम्॥** भावे मूढशब्दो निष्ठान्त। मोहेनाज्ञानेनाधिकमित्यर्थ। अत्र सरस्वतीपक्षे आसादन मूढोऽयमित्यवगममात्रम्। यथा सरस्वती मूढोऽमिति ज्ञात्वा तस्मान्निवर्तते तनाभिगच्छतीत्यर्थ। तथाहमपि कामसुखानभिज्ञ मत्वा-

वचनप्रत्ययेन लक्ष्मणमासाद्य मूढसमृद्धं सरस्वतीव अकृतार्थैव निवृत्तास्मि। अद्यापि तावत् मया पर्ण शालायाः पार्श्वे मुधा सः अकरुणः अपुरुषः अधार्मिकः अदक्षिणः स मनुष्यजन्तुः प्रतिपालितः। अहो! नु खलु मया मन्दभाग्यया शल्यः सम्पादितः। अथवा एतावन्ति वा तस्य भागधेयानि येनाहं प्रत्यादिष्टास्मि। भवतु अस्य पूर्वजस्य सर्वंनिवेद्य पश्चात् ज्ञास्ये।

—————————————————————————————————————————

कृतार्थेव निवृत्तास्मि। अकृतार्थेति सरस्वत्या योजनीयम्। सरस्वतीवेत्यनेन सरस्वतीवदात्मनोऽपि विरिञ्चापत्यत्वेनाभिजात्याधिक्य दर्शितम्। तेन तद्दोष एव निवृत्तिकारण नात्मदोष इति द्योतितम्। स एव रामः पुनः प्रसादितस्सन् मयैषा वृथा परिक्लेशितेति करुणयावश्य मा परिग्रहीष्यतीति तद्बुद्धिरनेन वचनविन्यासेन गम्यते। अथ कदाचिदप्यननुभूतपूर्वामवमानप्राप्तिमुद्दिश्य निर्वेदाधिक्यमवलम्बमाना सानुताप चिन्तयति। अद्यापि तावन्मया पर्णशालाया पार्श्वे मुधा स मनुष्यजन्तुः प्रतिपालित इत्येकं वाक्यम्। सो इत्यादि अदक्खिणो इत्येतदन्नं वाक्यान्तरम्। एकवाक्यत्वे तच्छब्दद्वयस्यासभवप्रसङ्गात्। **अद्यापीति॥** सङ्केतसमयमतिक्रम्यापि चिरकाल प्रतिपालित इति दर्शितम्। **मनुष्यजन्तुरिति॥** जननमात्रसिद्धो दुःखभूयिष्ठः प्राणिविशेषो जन्तुरित्युच्यते। यतोऽय भागधेयाभावात् स्वयमुपनत सुखं द्वेष्टि अतो जन्तुरेवेति भावः। यथोक्तम्—"तृणानामिव हि व्यर्थ नृणा जन्म सुखद्विपाम्।" इति। अथोभयगतेनानुरागेण टोलायमाना सा पुनरपि लक्ष्मणं प्राप्यानागमकारण गुरुपरिचर्यापारतन्त्र्यमुपेक्षा वेत्यनवधार्य यदिद मया रामाभिगमनमारब्धं तत्रापनयः किं मे न स्यादित्याशङ्कय स्वयमेव तन्नास्तीति लक्ष्मणस्यानुभूतदोषानुस्मरणेन निश्चिनोति—**अकरुण इति॥** यतो वनमध्ये एकाकिनीं शरणागता मां परित्यज्य सङ्केतव्याजेनापाक्रमत् अतोऽकरुण एवायमिति मत्वाकरुण इत्युक्तम्। असत्यवादित्वेनाधार्मिक इत्युक्तम्। रसमार्गांनभिज्ञत्वात् अपुरुष इत्युक्तम्। यतः प्रथमदर्शनसमये वाङ्मात्रेणाप्यनभिनन्द्य तूष्णीं गतवान् अतोऽस्य दाक्षिण्यलेशोऽपि नास्तीति मत्वादक्षिण इत्युक्तम्। अत्र दाक्षिण्य परच्छन्दानुवर्तित्वम्। यतस्त लक्ष्मण एवभूतः अतो राम-

(ततः प्रविशति रामः सीतया सह)

रामः—

वैदेहि! विदूरे सर्वं विस्मयनीयतया श्रूयते। पश्य—

शैलायाभिभिरम्बुवाहनिवहच्छायैस्त्रियामाचरैः  
    सेव्या पञ्चवटीति मे मतिरभूदुद्वेलकौतूहला।

—————————————————————————————————————————

मेवानेवभूतमुपगम्य प्रसादयिष्यामीति वाक्यपर्यवसानम्। एवं पूर्वदृष्टेन स्वभावेन लक्ष्मणस्यानधीनत्व मन्यमाना मानभङ्गसमीरणसवर्धितस्य विरहानलस्योपशमोपायमपश्यन्ती सनिर्वेदमात्मानमवजानाति। अहो!नु खल्वित्यव्ययसमुदायो नुशब्दसामर्थ्याच्चिन्तायां वर्तते। यतो मया शल्य संव्यूढं मन्दैव निर्भाग्यैवाहमिति। मन्दत्वमत्र विधेयम्। शल्यशब्देन दुःखातिशयो लक्ष्यते। अनेन शल्यसमुत्थदुःखवत् सर्वदानुवृत्तिरसह्यत्वमप्रतीकार्यत्वं च दर्शितम्। अथ निशाचरी प्रसादितो राम एवमदीय शल्य नूनमपाकरिष्यतीति विचिन्त्यात्मनो निर्भाग्यत्व निषेधति—

**अथवेति॥** पक्षव्यावृत्तावथवाशब्दः। पक्षान्तर परिगृह्णाति— **एतावन्ति वा तस्य भागधेयानि येनाहं प्रत्यादिष्टास्मि॥** वाशब्दोऽवधारणे। येन यस्मात् त्रैलोक्यनाथस्य रावणस्य सहोदरी सर्वाभिलषणीयसम्बन्धाह प्रत्याख्याता।अतस्तस्य लक्ष्मणस्य भागधेयमेतावदेव नाधिक अल्पतममित्यर्थ। एवं रामपरिग्रहप्रत्याशयात्मनः स्मरसन्तापोपशममाशङ्कल्प्य लक्ष्मणात् सञ्जातस्य मानभङ्गस्य या काचित् प्रतिक्रिया कर्तव्येत्यध्यवस्यति—

**भवत्विति॥** अमुष्य लक्ष्मणस्य पूर्वजस्य रामस्य सर्व प्रत्यादेशप्रकार निवेद्य पश्चात् ज्ञास्यामीति वाक्यार्थ। अनेन वचनविन्यासेनैवभूतस्तस्या दुरभिप्रायो गम्यते। सर्वथानृतवचनेन मा वञ्चितवन्तं दुरात्मान लक्ष्मणमुद्दिश्य प्रतिपरिभव कर्तव्य एव। स यदि प्रत्यादेशप्रकारनिवेदनात्पूर्वमेव क्रियते ततस्तद्धेतुकेन कोपेन रामो न मामङ्गीकरिष्यत इति प्रथम तन्निवेदनमेव कर्तव्यम्। पश्चात् स रामो यदि मां परिग्रहीष्यति तत क्रमेण त वशीकृत्य तयो परस्पर प्रद्वेषमापाद्य प्रतिपरिभव करिष्यामि। यदि सोऽपिलक्ष्मणवन्मामवजानीयात् ततः तावुभावपि प्रति यत्किञ्चिदकल्याण कर्माचरिष्यामि। तत्किमिति पश्चान्निरूप्य ज्ञास्यामीति। अथ राघवः सीतया सह पर्णशालामधिष्ठाय वनान्तमारुतसेवापनीयमानाध्वपरिश्रमो भूत्वा यातुधानदर्शनोत्सुकस्सन् भयङ्करानेकराक्षससमाकीर्णत्वेन श्रुता पञ्चवटीमतथाविधा दृष्ट्वा समु-

सेयं देवि! चिरोचितामुपनयत्युद्यानयोग्यां श्रियं  
    श्रोतुर्विस्मनीयवस्तुविषयाः शैलाटवीसागराः॥१॥

सीता—

अज्जउत्त! अत्थि मह वि कोदूहलं वणन्तरप्पवुत्ताहअच्चरिआइपच्चा अन्तेउरणिच्चवासस्स पुणो पुणो कहअमाणाए विह्मयं उप्पादेदुं।

आर्यपुत्र! अस्ति ममापि कौतूहलं वनान्तरप्रवृत्तानि आश्चर्याणि पश्चादन्तःपुरनित्यवासस्य जनस्य पुनः पुनः कथ्यमानस्य विस्मयमुत्पादयितुम्।

—————————————————————————————————————————

द्रमध्यस्थसुवेलगिरिशिखरनिवेशिताया लङ्कायाअपि पूर्वं विस्मयनीयत्वेन श्रुताया अतथाविधत्वमुत्प्रेक्ष्यात्मीयायाः पराक्रमशक्तेरनुरूपपरिपन्थिलामाभावमा शङ्कयापरितुष्यन् प्रस्तुते विषयविशेषे अनुभूतस्य श्रवणाननुरूपदर्शनात्मकस्य धर्मस्य सीता प्रति सामान्यनिष्ठत्व प्रतिपादयति—

**वैदेहीत्यादिना॥** यस्य यदभिलषितं तस्य तदुद्दिश्येष्टननेन सह व्यवहारो दृष्टः अतस्सीतां प्रत्येतन्निवेदनेन राक्षमदर्शनौत्सुक्यातिशयो गम्यते। विदूर इत्यनेन श्रवणस्यानन्तरमेव न विसंवादः किन्तु चिरेणैवेति दर्शितम्। एतदेवोपपादयति—

**शैलेति॥ पञ्चवटीति॥** पञ्चवट्या एव घोरसत्वसमाकीर्यत्वेन श्रुतायाःकौतूहलहेतुत्वमस्ति विशेषतस्त्रियामाचरैः सेव्यति श्रुतायाः। **सेव्येति॥** सवनयोग्यत्वाभिधानेन तेषामन्यतो भयाभावेन स्वैरसञ्चारक्षमत्वदर्शितम्। **त्रियामाचरैरिति॥** सर्वप्राणिनामुपरतिकाले सञ्चरणशीलत्वेन दौरात्म्यातिशयो व्यज्यते। पुनरपिशैलायामिभिरम्बुवाहनिवहच्छायैरिति विशेषणद्वयेन कौतूहलातिशयहेतुत्वमावेदितम्। अत्रान्येषां जनानां भयातिशयनिमित्तत्वेन स्थितस्यैवभूतराक्षसश्रवणस्य उद्वेलकौतूहलहेतुत्वमुच्यमानमपरिच्छेद्यानुभावत्व महामत्त्वता चैतस्य द्योतयति—

**सा** विस्मयनीयत्वेन श्रुता। **इयं** अविस्मयनीयत्वेन दृश्यमाना। **चिरोचितां** चिरपरिचितामित्यर्थः। **उद्यानयोग्यां श्रियमुपनयति** बुद्धिसन्निधिं प्रापयति।उद्यानयोग्यामित्यनेन पञ्चवट्या न केवलं राक्षससन्निधानकृतमेव विस्मयनीयत्वं किन्तु स्वरूपाश्रितमपीति दर्शितम्। पञ्चवटीसज्ञके अटवीविशेषेऽनुभूतं श्रवणाननुरूपदर्शनात्मकं धर्म सामान्यनिष्ठत्वेन सर्वशब्देनोक्त विवृणोति—

**श्रोतुरिति॥** विषयशब्द आश्रयवाची।

शूर्पणखा—

(उपसृत्य) जेदु जेदु अज्जो। जयतु जयत्वार्यः।

रामः—

सुन्दरि! किं दृष्टस्त्वया लक्ष्मणः।

शूर्पणखा—

आं दिट्ठो।आं दृष्टः।

रामः—

किं श्रुतं तेन मे वचनम्।

शूर्पणखा—

सुदं एव्व। श्रुतमेव।

रामः—

किमिति तेन त्वं प्रत्याख्याता।

शूर्पणखा—

तवस्सिधम्मेण अज्जं उवअरन्तस्स मे किं तुए समाहिभङ्गस्स णिमित्तभूदाए त्ति।  
तपस्विधर्मेण आर्यमुपचरतो मे किं त्वया समाधिभङ्गस्य निमित्तभूतयेति।

—————————————————————————————————————————

अत्र सागरतरणरावणवधादेरीषत्करत्वेनस्वपराक्रमाननुरूपत्वमालोच्यापरितोषोव्यज्यते। अत्र कविना सर्वराक्षसवधहेतुकस्यार्थकामानुबद्धस्यधर्माख्यस्य नाटकफलस्य हेतुभूतः पर्णशालानिवासः आरम्भसज्ञकेनावस्थाविशेषेण कार्याशेन सह निबद्धः। तत एव तत्समन्वयलक्षणो मुखसन्धिरप्यभिहित इति ज्ञेयम्। "स्वल्पोद्दिष्टस्तु सद्धेतुर्बीज विस्तार्यनेकधा।" इति बीजलक्षणम्। "औत्सुक्यमात्रमारम्भ फललाभाय भूयसे। मुख बीजसमुत्पत्तिर्नानार्थरससभवा॥" इत्यारम्भमुखसन्ध्योर्लक्षणम्। सर्वत्र बीजारम्भमुखसन्धीनामनतिभेदेनापृथग्भावात् उदाहरणैकत्वम्। अत एव दशरूपकव्याख्याने उक्तम्—

"वीजारम्भोदाहरणमेव मुखसन्ध्युदारणमनुसन्धातव्यम्” इति।आर्यपुत्र! पश्चात् वनवासानन्तर वनान्तरप्रवृत्तान्याश्चर्याणि आश्चर्यकराण्यर्थान्तराणि पुनःपुन कथयन्त्या ममान्त पुरनित्यवासस्य जनस्य विस्मयमुत्पादयितु कुतूहलमस्तीत्यन्वय। अन्तःपुरनित्यवासस्येत्यनेन कदाचिदप्यद्भुतवस्तुदर्शनाभावेन तच्छ्रवणौत्सुक्यातिशयो दर्शितः। पुन पुनरिति कथनस्य पौन पुन्य प्रश्नस्य पौनपुन्यमावेदयति। अनेनाप्यौत्सुक्यातिशयो गम्यते। एतदुक्त भवति। न केवल मम विस्मयनीयपदार्थदर्शन एव कौतूहल सञ्जातं किन्तु तन्निवेदनेनान्त पुरवासिना जनस्य विस्मयोत्पादनेऽपीति। अथ राघवः शूर्पणखामात्मसमीपं प्राप्य कृतसमुदाचारा उपगतस्मरचापलामवलोक्य किञ्चित्सञ्जातनिर्वेदोऽपि सावहितो भूत्वा

रामः—

(सस्मितमात्मगतम्) तस्यानेन वचनेन भवितव्यम्। (प्रकाशम्) भद्रे! पुनरपि भवतीं परिश्रमपथे नियोक्ष्यामि।

शूर्पणखा—

मा मा एव्वं अज्जेण भणिदुं। एत्थ एव्व वसमाणा अज्जपादाइ अहं उवअरिस्सं।  
मा मैवमार्येण भणितुम्। अत्रैव वसन्ती आर्यपादावहमुपचरिष्यामि।

सीता—

एसा खु तवस्सिणीअज्जउत्तं अहिकारिअ उप्पण्णेण सिणेहेण अत्तणो गुणपक्खपादं विभावेदि।  
एषा खलु तपस्विनी आर्यपुत्रमधिकृत्योत्पन्नेन स्नेहेन आत्मनो गुणपक्षपातं विभावयति।

रामः—

(शूर्पणखां विलोक्य) भद्रे! तवायं व्यवसायः मयापि

—————————————————————————————————————————

लक्ष्मणकृतप्रत्यादेशनिमित्त प्रत्यागमनं जानन्नप्यजानान इव तत्प्रकारबुभुत्सया सादर परिपृच्छति—

**सुन्दरीति॥** लोकोत्तरसौन्दर्यादिगुणसम्पन्नाया भवत्याः परिग्रहाभावो न घटते यतस्तस्माददर्शनमेव प्रत्यागमननिमित्तत्वेन शङ्क्यत इत्याशयः। दर्शनमेव सञ्जात न तत्फलमित्यभिप्रायेणाह—

**दृष्ट इति।** तमिममभिप्रायं जानन्नप्यजानान इव पृच्छति—

**श्रुतमिति॥** श्रवणपूर्वकं मद्वचन तदर्थानुष्ठानेनाङ्गीकृत किमिति भावः। श्रुतमेवेत्येवशब्देन सूचितस्य प्रत्याख्यानस्य प्रकार पृच्छति—

**किमिति॥** केन प्रकारेणेत्यर्थः। अथ सा प्रत्याख्यानप्रकार निवेदयति—

**तपस्वीति॥** तपस्विना धर्ममवलम्ब्य नित्यमार्थमुपचरतो मम किं त्वया समाधिभङ्गस्य निमित्तभूतयेति। अनेन वासो वल्कलमित्यत्रोक्त एवार्थोऽभिहित इति ज्ञेयम्। अथ राघवः प्रत्याख्यानप्रकारश्रवणेन तुष्टो भूत्वा लक्ष्मण मनसा श्लाघते—

**तस्येति॥** अनया मद्वचनेनात्मपरिग्रहे विज्ञापितेऽपि लक्ष्मण एना न परिगृह्णातीति लक्ष्मणगतेन विश्वासेन पूर्व मयैषालक्ष्मणाभिगमनाय नियुक्ता। हन्त तत्तथैव जातमिति हर्ष। **तस्येति॥** बाल्यात्प्रभृति निसर्गत एवापथान्निवर्तमानस्य। **अनेन वचनेनेति॥** समाधिभङ्गस्य निमित्तभूता त्वा न परिगृह्णामीति परूपरूपेणादत्ताशाप्रसरेण। न तु मद्वचनमिव दत्ताशाप्रसरमित्यर्थः। तस्य पूर्वदृष्टस्य स्वभावस्यानुरूपमेवेद वचनम्। अतः सत्यमेवानयोक्तमिति वाक्यपरि-

 प्रार्थनीयः। किन्तु—

साक्षात्कृत्य समित्समिद्धमनलं यस्या गुरोराज्ञया  
   हस्तं दत्तमजात्मजेन मुनिना धर्मार्थमालम्बिषि।

————————————————————————————————————————

समाप्तिः। अथ प्रकाश ता लक्ष्मणप्रत्याख्यानेन सानुशय इव भूत्वा प्रियवदत्वमपरित्यजन्नेव प्रत्यादिशति—

**पुनरपीति॥** ईदृशपरिश्रमानर्हामपि भवतीं गत्यन्तराभावात् पुनरपि परिश्रमपथेऽनिच्छन्नपि विनियोक्तुमारभे। अत्र लृटा नियोगप्रारम्भो दर्शितः। तेन च नियोगानर्हत्व सूच्यते। अयमाशयः। त्वद्विधानामङ्गनाना सपत्नीकपुरुषपरिग्रहोऽतिदुस्सह अत एव पुनरपि परिश्रमपथ नेतु त्वामारभ्यते। तस्मात्सर्वोऽय परिश्रमस्सुखोदर्कत्वात् सोढव्य इति। अथ निशाचरी भूयोऽपि लक्ष्मणाभिगमन नियोक्ष्यमाणमाज्ञाय तन्निषेधति— **मा मेति॥** आर्येणैव भणितु मा मा व्यवसाय क्रियतामिति योजनीयम्। लक्ष्मणाभिगमनहेतुक पूर्वमनुभूत दुरवस्थाविशेषमनुस्मृत्य मा मेत्युक्तम्। यदि लक्ष्मणाभिगमन नियोक्तुमारभ्यते तत्कदाचिदपि न करिष्यामीति भावः। तर्हिकिं करिष्यसीत्यत आह— अत्रैव त्वत्समीप एव नित्य वसन्ती अहमार्यपादस्य पादावुपचरिष्यामीति। नाहमतः परमन्यत्र गच्छामीति भवत्पादपरिचरणादन्यत् न करोमि चेति भाव। अथ राघव तस्या आत्मपरिग्रहनिर्बन्धमवगम्य निसर्गसिद्धं गाम्भीर्य प्रियंवदत्व चापरित्यजन्नेव गम्भीरया वाचार्थतः प्रत्यादेशपर्यवसायिन्या प्रत्यादिशति—

**भद्रे इत्यादि॥** व्यवसायशब्दो व्यवसीयत इति कर्मव्युत्पत्त्या व्यवसितवचनः। योऽय मया सह सवासःत्वया व्यवसितस्सन् मा प्रति प्रार्थ्यते स मयापि प्रार्थनीय प्रार्थयितुं योग्यः न तु प्राथ्यते इति भावः। प्रार्थनायोग्यत्वे हेतु सम्बुद्ध्यादर्शयति—

**भद्रे इति॥** सौन्दर्यादिसम्पदि विमृश्यमानाया भवत्या सह सवासःप्रार्थनायोग्य एव न खलु तादृश भवत्या किञ्चिदप्यवद्यमस्ति येन प्रार्थनायोग्यत्व न स्यादिति भावः। एव तर्ह्यय जनोऽविलम्बमनुगृह्यतामित्याशङ्कयाह—

**किन्त्विति॥** यद्यपि भवत्या सह सवासे सन्निधिर्योग्यता च विद्यत एव तथापि किञ्चिदुपरोधो भवति। कःपुनरुपरोध इत्यत आह—

**अक्षरं पदं जिगमिषोरिति॥** एतद्विशेषणत्वेनोपात्तमपि विधेयतया व्याख्येयम्। अनेनाकाङ्क्षाभाव एवोपरोध इति दर्शितम्। पदशब्देन पद्यते गम्यते इति कर्मव्युत्पत्त्या ब्रह्माभिधीयते। यतः

साप्येषा पदमक्षरं जिगमिषोर्वन्धाय मे कल्पते  
  सन्नाहोऽयमतः परं सुवदने! चिन्त्यस्त्वया चिन्त्यताम्॥२॥

—————————————————————————————————————————

सर्वैर्विद्यास्थानैः ब्रह्मैव प्रतिपाद्यते। अथवा जन्माद्यस्य यत इत्यनेन न्यायेन जगदुत्पत्त्यादिस्थानत्वात् ब्रह्मण परशब्दवाच्यत्वम्। यद्यपि ब्रह्मणः स्वप्रकाशत्वेन निर्विकारत्वेन च विद्यास्थानगम्यत्व जगदुत्पत्त्यादिकारणत्व वा पारमार्थिकं नास्ति तथाप्युपनिषदर्थविचारजन्यस्य ज्ञानस्य ब्रह्मनिष्ठत्वात् आरम्भाधिकरणन्यायेन जगतो ब्रह्मविवर्तत्वाभ्युपगमाच्च तद्व्यवहारो घटते। न क्षरति विकुरुत इति अक्षर जन्मादिविक्रियारहितमित्यर्थः। नित्यमिति यावत्। एतत्सत्यज्ञानानन्तानन्दाद्यात्मकस्य स्वरूपस्याप्युपलणम्। बाधार्होऽयं प्रपञ्चः दृश्यत्वात् शुक्तिरजतवदित्यनुमानेनात्मव्यतिरिक्तस्य सर्वस्य भेदप्रपञ्चस्य मिथ्यात्वादात्मनश्च स्वप्रकाशत्वेन दृश्यत्वाभावात् सत्यरूपत्व ज्ञानरूपत्वं सुखरूपत्वं च सुखमहमस्वाप्समिति सुप्तोत्थितस्य सुखानुभवपरामर्शस्यान्यथानुपपत्त्या सुखवत्परमप्रेमास्पदत्वादनन्यशेषत्वेन सर्वशेषित्वाच्च द्रष्टव्यम्। सत्यज्ञानाद्युपनिषद्वावयेभ्योऽपि सुखादिरूपत्वमात्मनोऽपि ज्ञायते। उपनिषदस्तु पुस्तकवाचनानर्हत्वात् न लिख्यन्ते। **जिगमिषोरिति॥** जीवब्रह्मैक्यनिष्ठेन ज्ञानेन नाहमनुष्यः ब्रह्मैवाहमिति प्रागविद्याप्रभावितमनुष्यत्वाद्यध्यासनप्रतिषेधेनात्मनः पूर्वोक्तलक्षणब्रह्मत्वावधारणमेव ब्रह्मप्राप्तिः। तामिमा ब्रह्मप्राप्तिमिच्छतो मम त्वत्परिग्रहः कथ स्यादिति भावः। उक्तेर्थे विस्रम्भजननार्थमाह—

**सन्नाहोऽयमिति॥** अयमिति प्रत्यक्षदृश्यमानपर्णशालानिवासजटावल्कलादिधारणाद्यात्मकः सन्नाप्रकारोऽत्र विधेयः। यत एवास्माकमक्षरपदगमनवाच्छा भवति अत एव तदनुरूपः सन्नाहोऽस्माभिरवलम्बित इत्यर्थः। ननु यथा सीतया सह सवासः निवृत्तिमार्गविरोधी न भवति तथा मया सह संवासोऽपि तद्विरोधी न भवति अत आह— **सेति॥** तच्छब्देन परामृष्ट सीताया विशेषं दर्शयति—

**साक्षादिति॥** अह गुरोराज्ञयाजात्मजेन मुनिना सहितो भूत्वा समित्समिद्धमनले साक्षात्कृत्य यस्यादत्तं हस्तमालम्बिषीत्यन्वयः। धर्मार्थमित्यनेन परिणयनस्यानुरागपूर्वकत्व निरस्त न तु कामफलत्व तस्यावर्जनीयत्वात्। न च विवाहस्य मोक्षपरिपन्थित्व तस्याभावे मोक्षस्यैवासिद्धे। तथा च मनुनोक्तम्—

"ऋणानि त्रीण्यपाकृत्य मनो मोक्षे निवेशयेत्। अनपाकृत्य मोक्षं तु सेवमानः पतत्यधः॥ अधीत्य विधिवद्वेदान्पुत्रात्पाद्यधर्मतः। इष्ट्वा च शक्तितो यज्ञैर्मनो मोक्षे

शूर्पणखा—

जइ एव्वं ण सक्कुणोमि अण्णदो गमिदुं। एत्थ एव्व वसमाणा जीविअं परिच्चइस्सम्।

—————————————————————————————————————————

निवेशेयत्॥ अनधीत्य द्विजो वेदाननुत्पाद्य तथात्मजान्। अनिष्ट्वा चैव यज्ञैस्तु मोक्षमिच्छन् व्रजत्यधः॥” इति। किञ्च "आश्रमादाश्रम गच्छेत्" इत्यादिना "गुरवे तु वर दत्वा स्नायीततदनुज्ञया। वेदव्रतानि वाचारं नीत्वाप्युभयमेव वा॥ अविप्लुतब्रह्मचर्यो लक्षण्या स्त्रियमुद्वहेत्।" इत्यादिना च विहितत्वादुद्वाहस्यावश्यकर्तव्यत्वम्। मोक्षार्थिना धर्मानुष्ठान कर्तव्यमेव जीवनं निमित्तीकृत्य विहितानां नैमित्तिकानामग्निहोत्रादीनामकामनया कृताना दर्शपूर्णमासादीनां चोपात्तदुरितक्षयान्तःकरणशुद्ध्यादिसमर्पणद्वारेण मोक्षशेषत्वात्। नचानूढभार्यस्याग्निहोत्रादिकर्मानुष्ठानं संभवति तस्याग्न्याधानानर्हत्वेनानग्नित्वात्। तस्माद्धर्मानुष्ठानशेषत्वेनापि परिणयनमवश्य कर्तव्यमेव। **गुरोराज्ञयेति॥** धर्मार्थोऽपि विवाहः पितुराज्ञयैव कृत न स्वाच्छन्द्येनेत्यर्थः। **अजात्मजेन मुनिनेति॥** अननास्मत्कुलीनैः कुलगुरुणा वसिष्ठेन विना न किञ्चित्कर्मनुष्ठितपूर्वम्। अतो मयापि तेन विना न किञ्चिदनुष्ठेयमिति द्योतितम्। **हस्तं दत्तमिति॥** "हरस्ता चौरदण्डमाक्” इति स्मृत्या कन्यकाया अदत्ताया हरणे दोषस्मरणाद्दत्तमित्युक्तम्। तत्र हस्तदानेन कन्यादानमेवाभिप्रेतम्। यतः पाणिग्रहणमेव कन्यकाया आदान तेन दानस्यापि हस्तप्रधानतया निर्देशःकृत।दत्तमित्यत्र जनकावनिपालेनेति योग्यतया सिध्यति। पितरि सति अन्यस्य दातृत्वानर्हत्वात्। यथोक्तम्—

"पिता पितामहो भ्राता सकुल्यो जननी तथा। कन्याप्रदः पूर्वनाशे प्रकृतिस्थः परः पर॥" इति। यत्पुनः पुरोहितकर्तृक राजकन्यायाःस्मृत्या दस्तदानं विहित तदा शतानन्दे नेत्यध्याहारः। तस्मिन्पक्षे पूर्वमेव मन्त्रोच्चारणपूर्वकं दत्तायाः कन्यकायाः पाणिग्रहणकाले हस्तस्योपयन्तृहस्तमीपप्रापणमात्र दानम्। न हि हस्तमात्रस्य स्वस्वत्वानिवृत्ति परस्वत्वापादन वा सभवति। अनात्मजेन मुनिना हस्त दत्तमिति केचिदाहुः। तदयुक्त उपयन्तृपुरोहितत्वेन तस्य सन्निधौ सत्यपि योग्यत्वाभावात्न च प्राधान्यात्तस्य योग्यत्व प्राधान्यस्य विधानाभावात्। न च दातृपुरोहितत्वारोपेण तस्य विधिविषयत्वम्। एकैस्यैव विधेर्गौणमुख्यभेदेन विषयभेदप्रसङ्गादित्यलमतिदूरमनेन। अत्र दत्तमित्यनेनैव विवाहस्य मुख्यत्वमपि दर्शितम्। तथा च स्मर्यते—

"ब्राह्मो विवाहआहूय दीयते शक्त्यलङ्कृता।

यद्येवं न शक्नोमि अन्यतो गन्तुम्। अत्रैव वसन्ती जीवितं परित्यक्ष्यामि।

—————————————————————————————————————————

तज्जः पुनात्युभयत पुरुषानेकविंशतिम्॥ यज्ञस्यऋत्विजे दैव आदायार्षस्तु गोद्वयम्। सह धर्मश्चर्यतामित्युक्त्वा यद्दीयतेऽर्थिने॥ स कायः पावयेत्तज्ज षट्षड्वश्यान् सहात्मना। आसुरो द्रविणादानात् गान्धर्वस्समयान्मिथ। राक्षसो युद्धहरणात् पैशाच कन्यकाच्छलात्॥” इति। तस्मादुक्तप्रकारेण परिगृहीता सैषा सीता न केनचिदपि हेतुना बन्धाय भवितुमर्हति। त्वत्परिग्रहस्तु पूर्वोक्ताना धर्मार्थत्वगुरुनियोगादीनामभावात् दोषायैव भवेदिति भावः। ननु यथा सीता परिगृहीता तथैव गुरुनियोगादिपूर्वक यथाविध्ययं जनोऽपि परिगृह्यतामित्यत आह—

**सैषापि मे बन्धाय कल्पत इति॥** अपिर्विरोधे। वर्तमानसमीप्ये वर्तमानवद्वेति प्रत्यासन्ने भविष्यदर्थे लट्। अपिशब्दः शङ्काद्योतनार्थ। कल्पत इत्यनुषङ्गः कर्तव्य। तथा चायमर्थ सम्पद्यते। उक्तेन प्रकारेण अक्षरपदप्राप्त्यनुकूलापि सैषा सीता बन्धाय भविष्यतीति यस्य महती शङ्का तस्य कथमन्याङ्गनापरिग्रह स्यात्। विशेषतोऽरण्यमध्ये सहसा दृश्यमानाया अविदितकुलनामधेयाया स्वैरिण्यास्तव परिग्रहोऽयन्तमधर्मायैव भविष्यतीति भाव। यतो मदीयमवस्थान्तरमीदृशम् अत परमन्यदेव चिन्त्यम्। अथवा योऽय मया सह सवासो व्यवसितःअतोऽन्यदेव चिन्त्यम्। तर्ह्यन्यदपि मदीय हित त्वयैव विचिन्त्योपदिश्यतामिति पुनरप्यनुबन्धमाशङ्कयाह—

**त्वया चिन्त्यतामिति॥**एतदपि मया न चिन्तनीयं को वास्मिञ्जगति त्वत्कदाक्षवशवदो न भवति यो वा नाहमिव मुमुक्षुरित्यभिप्रायेणाह—

**सुवदने इति॥** अथ निशाचरी तदुक्तिसूचितं साक्षात्प्रत्यादेशमाकलय्य निर्वेदेर्ष्यामर्षविषादादिविवशीकृतस्वान्ता भेदप्रयोगेणादृष्टदोषशङ्काजनकेन त वशीकर्तुमारभते—

**यद्येवमिति॥** यद्यतः पर कर्तव्य कर्म मयैव चिन्तयित्वा कल्पनीयमिति तर्हि तन्निरूप्यावधारितमेव अहं भवद्गुणगणपाशनिगलिता भवत्सकाशादन्यत्र गमन प्रति न शक्नोमि। अत्राशक्तिरेव हेतुः। एतन्निरूप्य कल्पितम्एतत्तु विमृश्याध्यवसितं किं तदित्यत आह—

**अत्रैव निवसन्ती जीवितं परित्यक्ष्यामि॥** त्वदीयकारुण्यलेशलाभाशया कानिचिद्दिनान्यत्रैव

सीता—

अज्जउत्त ! ण खु दाव उवक्खणीओ से ववसाओ।  
  आर्यपुत्र! न खलु तावदुपेक्षणीयोऽस्या व्यवसायः।

रामः—

भद्रे! भूयोऽपि लक्ष्मणाभिगमनार्थमेव भवतीं प्रार्थये।

शूर्पणखा—

संदं पावं, संदं पावं, अज्जस्स वअणं पमाणीकरन्तीए मए अपहत्थिदो इत्थिआसमुदाआरो।  
 शान्तं पापम्, शान्तं पापम्, आर्यस्य वक्षनं प्रमाणीकुर्वत्या मया अपहस्तितः स्त्रीसमुदाचारः।

रामः—

भद्रे! मा मैवम्। एष सनातनो धर्मः। पश्य—

—————————————————————————————————————————

निवसामि। यदि पुनस्तन्न लप्स्यते तर्हि दुःखास्पदमात्मानं भवत्पुरत एव परित्यक्ष्यामीत्यर्थः। अथ सीता तस्या मरणव्यवसायमाज्ञाय पर्याकुलहृदया तस्यामनुग्रह प्रार्थयते। **आर्यपुत्र! न खलु तावदुपेक्षणीयोऽस्या व्यवसाय इति॥** यत आर्यपुत्रनिबन्धनोऽस्या जीवितपरित्यागव्यवसायः अत एव अभिमतसम्पादनेनानुगृह्यतामित्यर्थ। अनेनार्जव नाम स्वीयागुणो दर्शित। यथोक्तम् "स्वीया शीलार्जवादियुक्” इति। अथ रामस्तस्या अत्यन्तापसरणमशक्य मन्यमान तादात्विकानुबन्धापाकरणार्थमाह—

**भद्रे! इति॥** सर्वगुणसम्पन्नायास्तवाय साहसकर्मनिर्बन्धोऽत्यन्तमनुचित इति भाव। लक्ष्मणाभिगमनार्थमेवेत्येवशब्देन नात्यन्त त्वां दूरीकरोमीति द्योतितम्। प्रार्थये इत्यनेन लक्ष्मणेन सह सवासःआत्मनोऽप्यभिमत इति ता प्रत्यवगमयति। **शान्तं पापं शान्तं पापमिति॥** आशंसाया निष्ठा। इत्थमत्यन्त दैन्यानुभवानिमित्त पाप शाम्यत्वित्यर्थः। **आर्यस्य वचनं प्रमाणीकुर्वत्येति॥** पूर्वमप्रमाणस्वेनानुभूतमप्यार्यस्य वचन इदानीं प्रमाणत्वेन मन्यमानयेत्यर्थ। हेतुगर्भ चैतद्विशेषणम्। **मया स्त्रीसमुदाचारोऽपहस्तितः॥** अस्य भवन्नियोगानुष्ठानस्येदानीं स्त्रीसमुदाचारपरित्यागात्मकमनिष्ट तावत् फल सिद्धमेव इष्टं तु फल दूरे सन्दिग्ध चेत्यर्थ। अत्र विरक्त प्रत्यनभिसरणमेव स्त्रीसमुदाचारत्वेनाभिप्रेतम्। अथ दाशरथिर्जानन्नपि तस्या अभिप्रायमभिसरणमात्रमयोग्यत्वेनोक्तमिति कृत्वा तस्य योग्यता समर्थयते—

**एष इति॥**एषः स्त्रीणाप्रिय प्रत्यभिसरण नाम धर्मस्सनातनः उत्कृष्ट एव। कथमुत्कृष्टत्वमत आह— **पश्येति॥** अत्र मयोच्यमान हेतु सावधान निरूपयेत्यर्थ। पश्येत्यस्य उत्तरार्धेन सम्बन्धः।

अभिसरणमयुक्तमङ्गनाना-  
  मिति तव सुन्दरि!मा स्म भूद् वितर्कः।  
ननु पतिमगमत् स्वयं नदीनां  
  सरिदपि शम्भुजटामुहूर्तमाला॥३॥

शूर्पणखा—

अज्जपादेसु परवसा अहं किं ण करिस्सम्। (आत्मगतम्) होदु, जइ सो जणो दाणिं वि पच्चादेसपरुसो म अन्तरेण भवे, पच्चाअहं सहअंएव्व अत्तणो पंकिदिं पडिवज्जिस्सम्। (इति निष्क्रान्ता)

आर्यपादेषु परवशाहं किं न करिष्यामि। भवतु, यदि स जनः इदानीमपि प्रत्यादेशपरुषो मामन्तरेण भवेत्, पश्चादहं सहजामेवात्मनः प्रकृतिं प्रतिपत्स्ये।

—————————————————————————————————————————

** शम्भुजटामुहूर्तमाला सरिदपि नदीनां पतिं स्वयमगमदिति॥** अयमभिप्रायः। सर्वाङ्गनानामुत्तमा पातकिनोऽपि सद्यःस्पर्शनमात्रेण पुनाना गङ्गापि सुकृतसञ्चयलभ्यनिवासात् सुरलोकात् जगदीश्वरस्य जटाटवीं प्राप्य तेन ललितापि ततो महीतलमासाद्यबहुपत्नीकमुदासीनमपि पारावार स्वयमेवाभ्यगमदिति प्रसिद्धमेव। अतोऽङ्गनानामयं धर्मं उत्कृष्ट एव। ततश्च **अङ्गनानामभिसरणमयुक्तमिति योऽयं तव वितर्कः, स मा स्म भूत्सुन्दरीति॥**अस्मिन् जगत्यैहिकसुखार्थी को वा तरुणः एव सौन्दर्यादिगुणगणपूर्णा स्वयमेवाभिसरन्ती भवतीमवलोक्य औदासीन्यमवलम्बेतेति भावः। अत्राङ्गनाविशेषनिष्ठेनाभिसरणेनाङ्गनासामान्यनिष्ठस्याभिसरणस्य समर्थनादर्थान्तरन्यासोऽलङ्कारः॥३॥

 अथ निशाचरी लक्ष्मणाभिसरणमनिच्छन्त्यपि तच्चित्तानुसरणार्थमनुमन्यते। **आर्यपादेषु वरवशाहं कि न करिष्य इति॥** आर्यस्नेहपराधीनाहमत्यन्तदैन्यावहमपि विरक्तं प्रत्यभिसरणं करोमीत्यर्थ। एव मायाबलप्रदर्शितेन रूपवैचित्र्येण बहुविधैः सामभेदैर्भेदविशेषैश्च रामलक्ष्मणयोः सत्त्वभ्रशमापादयितुमसमर्था अभीष्टाभावावमानप्राप्यादिनिबन्धनेन न्यग्भूतरागेण द्वेषेण कलुषीकृतमानसा भूयोऽपि लक्ष्मणकर्तृकमात्मनः प्रत्यादेशमाशङ्क्य स्वयमेव तत्प्रतिक्रियां

सीता—

अज्जउत्त! णं तवस्सिर्णीबालिअं पच्चादिसंतेण अज्जउत्तेण अअं दाव जणोउक्कण्ठाभाअणं किदो।  
आर्यपुत्र! ननु तपस्विनीं बालिकां प्रत्यादिशता आर्यपुत्रेण अयं तावज्जनः उत्कण्ठाभाजनं कृतः।

रामः—

देवि! न संसर्गमर्हति कुटुम्बिनां अनर्गलः स्त्रीजनः।

सीता—

जइ एव्वं अविस्ससणीओ जणोकिस्स हेदुणो कुमारस्स समीपे पेसिदो।  
यद्येवम् अविश्वसनीयो जनः, कस्य हेतोः। कुमारस्य समीपे प्रेषितः।

रामः—

देवि! तया सह कुमारस्य सम्बन्धः कुतः। ननु तस्याः प्रत्यादेशव्यपदेशः।

—————————————————————————————————————————

निर्धारयति। भवत्विति मानसनिश्चये। स जनो लक्ष्मणो मामन्तरेण उद्दिश्य इदानीं प्रत्यादेशे परुषो भवेत्। सम्भावनाया लिङ्। इह परिग्रहप्रत्यादेशयोरन्यतरोऽवश्यमावी। तत्रापि प्रत्यादेशस्यैव सभव इत्यर्थ। अत्र हेतुः—

**स इति॥** तच्छब्देन पूर्वानुभूतनिर्दयत्वमपि परामृश्यते। **इदानीमिति॥** पूर्व रामप्रसादनदुराशया प्रत्यादेशप्रतिक्रियामकृत्वैव प्रतिनिवृत्ता इदानीं तु तथा न करोमीति भावः। **पश्चात्** प्रत्यादेशानन्तरमेव। आत्मनः सहजा प्रकृतिं प्रतिपत्स्ये। ततश्च प्रत्यादेशस्य फल तत्क्षणएव दर्शयिष्यामीति वाक्यस्य पर्यवसानम्। अत्र कविना भाविनः स्वरूपधारिण्या शूर्पणखायाः प्रवेशस्य सूचन कृतमिति मन्तव्यम्। अथ तस्या निष्क्रान्तायां सीता तत्प्रत्यादेश प्रति अनुतापमवलम्ब्याह—

**आर्यपुत्रेति॥** तपस्विनीं बालिकामित्यनेन तद्गोचरकारुण्यातिशयो व्यज्यते। **प्रत्यादिशतेति॥** प्रत्यादेश उत्कण्ठाया हेतुः। उत्कण्ठा व्यसन अय जनो व्यसनस्य भाजनं कृतः। तस्या अनाथायाः प्रत्यादिष्टायाः अतिशोचनीयमवस्थान्तरमालोच्य मम महत् व्यसन जायत इत्यर्थः। अथ तस्यास्तत्त्वावबोधनेनानुतापमुपनयति— **कुटुम्बिनां** गृहस्थानाम्। **अनर्गलः॥** अर्गलशब्देन श्रुतिस्मृतिसिद्धा मर्यादा लक्ष्यते। तामुल्लङ्घ्य इतस्ततःसञ्चरणस्वभावः स्त्रीजनो न ससर्गमर्हति। गृहस्थाना स्वैरिणीपरिग्रहस्य निषिद्धत्वात् अनर्हत्व ससर्गस्यो-

सीता—

हा! कुमारेण पच्चाखिदे का उण से गई।  
हा! कुमारेण प्रत्याख्याते का पुनरस्या गतिः।

रामः—

(सीतां निरीक्ष्य) देवि! तिष्ठतु सर्वम्।

चरणनलिनसाध्यं यानमाहार्यमम्भः  
  शयनमवनिपृष्ठं मण्डनं स्नानमात्रम्।  
तव तरुणि! तथापि त्वं श्रिया चक्षुषी मे  
  हरसि पुरमयोध्यामावसन्तीव चित्रम्॥४॥

—————————————————————————————————————————

क्तम्। अथ सीता लक्ष्मणेन तस्याः परिग्रहमाशङ्क्याह—

**यद्येवमिति॥**यधेवमविश्वसनीयो जनः, केन हेतुना कुमारस्य समीपे प्रेषितः। कुमारो ह्यहमिव तस्या निरर्गलत्वं ज्ञातु न शक्नोति। विशेषत पुनस्तयात्मपरिग्रहार्थमार्यपुत्रनियोगे विज्ञापिते निरर्गलत्वशङ्कापि नोदीयात्। अतोऽवश्य कुमारस्य तया सह ससर्गो भविष्यत्येवेति भावः।**देवि! तया सह कुमारस्य सम्बन्ध इति॥** कुतः कस्माद्धेतोः। न कश्चिदपि हेतुरस्ति। आत्मभार्यां राज्योपभोग च परित्यज्य मत्परिचरणार्थ वन प्राप्तस्य स्वैरिणीपरिग्रहः शङ्कितुमपि न शक्यत इति भावः। ननु तत्समीपप्रेषणस्य दोषहेतुत्वाभावेऽपि किं प्रयोजनमत आह—

**नन्विति॥** **तस्याः प्रत्यादेशव्यपदेश इति॥** प्रत्यादेशार्थो व्यपदेशः प्रत्यादेशव्यपदेशः। तत्समीपप्रेषणात्मक व्याजमाश्रित्य तस्याः प्रत्यादेशः कृत इति यावत्। अथ जानकी पुनरप्युत्तमाङ्गनाधर्मेण हृदयमार्दवेन उभाभ्यां प्रत्यादिष्टायास्तस्याः गत्यन्तराभावमालोच्य सानुतापमाह—

**कुमारेणापि प्रत्याख्याते॥** भावे निष्ठा। प्रत्याख्याने कृते। **का नु खल्वस्या गतिरिति॥** अथैवमपनीताध्वश्रमतया पर्णशालानिवासेन च मायानिशाचरीप्रत्यादेशेन कृतार्थतयानन्यचित्तस्सन् सीताया अनसूयावरप्रभावसमुदित कान्तिमहिमानमालोक्य विस्मयौत्सुक्यविवशीकृतस्वान्तो भूत्वात्मीय तदवस्थान्तरं सीतां प्रति निवेदयति—

**देवीति॥** अन्यत्सर्वं तिष्ठतु। न निरूपणीयमित्यर्थः। इदं तु कथमिति निरूपणीयमित्यर्थात् सिध्यति।

 किं तदित्यपेक्षायामाह—

**चरणेति॥** हे! तरुणि! यस्या पूर्वमुद्यानादिगमनमपि शिबिकादिसाध्यं तस्या एव तवेदानीं कण्टकिते शर्करिले दवीयसि मार्गे यान चरणनलिनाभ्यां नलिनवत्सुन्दरकुमाराभ्या महता प्रयत्नेन साध्यम्।

सीता—

(आत्मगतम्) किं णु खु ण जाणादि अज्जउत्तो णं महरिसिपदिणीए अणसूआए अस्समे मं विसज्जअन्तीए मए दिण्णं वरं तुह भत्तुणो दंसणपहे सव्वं मण्डणं भविस्सदित्ति। किन्नु खलु न जानात्यार्यपुत्रः ननु महर्षिपत्न्या अनसूयया आश्रमे मां विसर्जयन्त्या मे दत्तं वरं तव भर्तुर्दर्शनपथे सर्वं मण्डनं भविष्यतीति।

(नेपथ्ये) तिष्ठ तिष्ठ पिशिताशने! तिष्ठ।

रामः—

(आकर्ण्य) अये! लक्ष्मणस्येव स्वरः।

सीता—

हं सो एव्व। हं तस्यैव।

(ततः प्रविशति लक्ष्मणः स्वरूपधारिण्या शूर्पणखया निष्कोशेन निस्त्रिंशेन च )

लक्ष्मणः—

तिष्ठ तिष्ठ पिशिताशने। तिष्ठ।

—————————————————————————————————————————

तथाहार्यमम्भोमात्र न स्निग्धान्नादि। तथा शयनमवनिपृष्ठ केवलैव भूमि। तथा मण्डनमपि स्नानमात्रादन्यदनुलेपनाद्यपि दुर्लभम्। अत्र तदुव्यसनानुभवस्यात्मस्नेहनिमित्तत्वमनुसन्दधतस्तस्य तस्या स्नेहप्रवृत्तेरतिशयो गम्यते। यद्यप्येतत्सर्वं ग्लानिनिमित्त न शोभानिमित्त तथापि अयोध्या पुरमावसन्तीव मे चक्षुषी श्रिया हरसि विषयान्तरेभ्यो निवर्त्यान्त करणेन सहात्मतादात्म्यं नयसि इति यत् एतदत्यन्त चित्रमाश्चर्यम्। असत्यपि शोभाकारणे शोभात्मकरय कार्यस्य दृश्यमानत्वात् आश्चर्यहेतुत्वम् ॥४॥

 अथ जानकी स्वयमेव तत्कारण विमृशति—

**किन्नु खल्विति॥**अवधारयति। न जानात्यार्यपुत्रोऽनसूयानुग्रहमिति वाक्यपरिसमाप्तिः। तमेवानुग्रह माह—

**नन्विति॥** महर्षिपत्नीत्यनेन महर्षिवदेव निग्रहानुग्रहशक्तत्वं दर्शितम्। मां विसृजन्त्या गमनार्थमनुजानानया वनवासाध्वगमनादिनिबन्धनां शोचनीयामवस्थामवलोक्य स्वयमनुशोचमानया एवभूताया अस्या दर्शने भर्तुरात्मस्नेहनिमित्तमेषा व्यसनमनुभवन्तीत्यनुतापो मा भूदिति दयापरवशयानसूययावर दत्तमेव। ननुरवधारणे। **तव भर्तुर्दर्शनपथे सर्वं मण्डनं भविष्यतीति॥** एतच्च कविना सप्तमेऽङ्के लङ्काया जानक्याश्चिरसवासेनाशङ्कितलोका-

रामः—

(आकर्ण्य दृष्ट्वा) लक्ष्मण! किमिदम्।

भीमदंष्ट्रमरुणोर्ध्वमूर्धजं  
    शैलवर्ष्म जलदोदरच्छवि।  
ताटकां हतवतस्ततोऽपि मे  
     रूपमेतदवशं भयावहम्॥५॥

सीता—

(ससम्भ्रमम्) अज्जउत्त! वारेहि वारेहिदाणिं रक्खसिं।  

              आर्यपुत्र! वारय वारयेदानी राक्षसीम्।

रामः—

देवि! न भेतव्यम्। किं न दृष्टपूर्वं त्वया चित्रभित्तौ पिशाचिकारुपम्।

सीता—

हिअअ! किं एदं। णं एसो अज्जउत्तो। अज्जउत्तसणाहस्स तुह किं पडवेपणं।  
हृदय! किमेतत्। नन्वेष आर्यपुत्रः। आर्यपुत्रसनाथस्य तव किं प्रवेपनम्।

—————————————————————————————————————————

पवादस्य रामस्य तद्दर्शनसमये व्यभिचारनिश्चयोत्पादनद्वारेण वक्ष्यमाणस्याग्निप्रवेशस्य बीजत्वेनोपक्षिप्तमिति ज्ञेयम्। अथ राघवः सौमित्रेरात्मना प्रत्यादिष्टां राक्षसीं स्वरूपधारिणीमवलोक्य कुपितस्य तिष्ठ तिष्ठेत्यादिक सरम्भगर्भ नेपथ्ये क्रियमाणं वचनमाकर्ण्य तदनुसारेण दत्तदृष्टि निस्त्रिंशहस्तेन लक्ष्मणेन सह रङ्गप्रविष्टा भयङ्कराकारा तामवलोक्य सविस्मयमाह—

**किमिदमिति॥** दृश्यमानवस्तुस्वरूपजिज्ञासापरमेतद्वाक्यम्।

 अथ राक्षसीत्यवधार्यतत्स्वरूपं सविस्मयं वर्णयति। **एतद्रूपं ताटकां हतवतोऽपि मे॥** ततः ताटकायाः अधिक भयावहमिति। यद्यपि तदानीं दृश्यमाना राक्षसी न तस्य भयमावहति ताटकापि वा पूर्वं न भयहेतुरासीत्। तथापि तस्या अत्यन्त भयङ्करत्व प्रतिपादयितु लोकबुद्ध्यनुसारेणात्मनोऽपि भयावहत्वमापाद्यते। इतरथा शैलायामिभिरित्यनेन वृत्तेन शून्यमिति वर्तिष्यमाणेन च श्लोकेनास्य लोकस्यासङ्गतिः स्यात्। धीरोदात्तगुणोमहासत्त्वत्ता च भज्येत। **अवशमिति॥**रूपविशेषणम्। ईर्ष्यारोपादिभिरवश परवशमित्यर्थ। भयङ्करत्वमेवोपपादयति—

**भीमेति॥** शैलवर्ष्म जलदोदरच्छवीति विशेषणद्वयेन

शूर्पणखा—

दिट्ठिआ बुभुक्खिदाए मए तावसपिशिदासणजादणिव्वेदाए सअं एव्व उवणदाइ सिणिद्धसुउमाराइ भक्खरूपाइ। आं इमाइ खादिअसीदं अज्जलावणस्स उपाअणं करिस्सम् (इत्यभिधावति)

दिष्ट्या बुभुक्षिताया मम तापसपिशिताशनजातनिर्वेदायाः स्वयमेवोपनते स्निग्धसुकुमारे भक्षरूपे। आं इमे खादित्वा सीतामार्यरावणस्य उपायनं करिष्ये।

—————————————————————————————————————————

यथाश्रवण दर्शनेन कौतूहलातिशयो व्यज्यते॥५॥

 अथ सीता राक्षसीदर्शनेन भयपरवशा ससम्भ्रममाह—

**आर्यपुत्रेति॥आर्यपुत्र! वारय वारयेदानीं राक्षसीमिति॥** इदानीमेव वारय अस्या वारणे कालातिपातो मा भूत्। यतोऽस्मदभिमुखमेव त्वरिततरमागच्छति। अथ सीतामयोपशमनार्थं तस्या असारता प्रतिपादयति—

**देवीत्यादिना॥** **किं न दृष्टपूर्वं त्वया चित्रभित्तौ पिशाचरूपमिति॥** चित्रभित्तिगतपिशाचरूपवद् एतदपि रूपमत्यन्तमसारमित्यर्थः। अथ सीता आर्यपुत्रसन्निधाने आत्मनो भयानुपशममनुचित मन्यमानात्महृदयमेवात्यन्त परीकृत्य तद्गतत्वेनात्मभयमारोप्य हृदयमधिक्षिपति— **हृदयेति॥ किमेतत्। नन्वार्यपुत्र एषः। आर्यपुत्रसनाथस्य तव किं प्रवेपनं** साध्वसमिति। अथ निशाचरी प्रणयमुल्लङ्घ्य विजृम्भमाणेन अभीष्टलाभाभावावमानप्राप्त्यादिनिबन्धनेन रामलक्ष्मणगोचरेण क्रोधप्रकर्षेण विवशीकृतात्मा तत्कृतन्यक्कारप्रतिक्रियाध्यवसायेन हर्षामासमवलम्ब्याह—

**दिष्ट्या इति॥** अत्र हर्षस्य क्रोधोपसर्जनत्वादप्राधान्यम्। एतावन्त काल दुर्लभवस्तुगोचरयादुराशया महादुःखावमानाद्यनुभूतम्। इदानीं मम तस्या दुराशाया अपगमेनैतावत् सुख सञ्जातन्। अनेनैव हेतुना मम सुखान्तराण्यपि निर्विघ्न सेत्स्यन्तीत्यध्यवस्यति। बुभुक्षिताया तापसपिशिताशनजातनिर्वेदायाः मम स्निग्धसुकुमारे द्वे राजकुमारापरसंज्ञके भक्षरूपे प्रशस्तौ भक्षौ। प्रशसाया रूपविति रूपप्प्रत्ययः। स्वयमेवोपनते सर्वत्र प्राकृतत्वात् बहुवचनान्तत्वम्। तापसानामस्थिप्रायाङ्गाना फलमूलाशिना पिशितस्याशनेऽल्पत्वेन दुरात्त्वादत्वेन च यतो निर्वेदो ब्राततेन तन्मासाशनोपेक्षणादहमिदानीमत्यन्त

लक्ष्मणः—

अभिधावत्येषा।

व्याजृम्भते जलधरोदरचुम्बिबाहु-  
   रावर्तते क्षणनतोन्नतभूमिचक्रा।  
व्यादाय वक्त्रमभिधावति भीममस्मा-  
   नुद्घाटितार्गलकवाटपुटा पुरीव॥६॥

—————————————————————————————————————————

बुभुक्षितास्मि तस्या ममेत्यर्थ। भक्षरूपत्व स्निग्धसुकुमारत्व च क्रमेण बुभुक्षापूरणे निर्वेदापगमे च हेतुत्वेन योज्यम्। स्वयमेवोपनते न तु स्वल्पेनाप्यस्मत्प्रयत्नेन। अनेनोपगमनस्य दैवाधीनत्व दर्शितम्। अस्मदन्वयगुरुणा विधिनैव एषा क्षुत्परिपीडिता वर्तते अतोऽस्यै पर्याप्तं स्वादीयस्तमं भक्ष्य देयमिति करुणाविवशेन भक्षणार्थमस्मत्सन्निधिमुपनीते इत्यर्थः। अनेन भक्षणस्य प्रतिबन्धाभावो दर्शित। न हि दैवादुपनीयमानं वस्तु कश्चित् प्रतिबध्नाति। एवमनयोर्भक्षणस्यैतत्कृततिरस्कारनिष्कृतिः क्षुन्निवृत्तिश्च तावत् प्रयोजने विद्येते। अनेनैव कर्मणान्यन्महत्प्रयोजनमपि भविष्यतीति निश्चिनोति—

आमित्यव्ययमध्यवसाये। **इमे खादित्वा सीतामार्यरावणस्योपायनं करिष्यामीति॥** न तु भक्षयामि यतो भक्षणे कृते तत्कालिकी तृप्तिरेव फलम्। भ्रातुरूपायनीकृता चैषा यावज्जीव कामोपभोगशेषतया उपयोक्ष्यते। अनयोर्भक्षणे कृतेऽवश्यमेव गत्यन्तराभावात् रमणीयगृहोद्यानादिविभवविलोभितमानसा मम भ्रातुर्वशे वर्तिष्यते। अतः सर्वथा तावदेना न भक्षयिष्यामि। अत्र कविना शूर्पणखामुखेन प्रतिनायकवृत्तान्तस्य सीताहरणस्य बीजमुपक्षिप्तमिति ज्ञेयम्। **इत्यभिधावतीति॥**इति निश्चित्य प्रथमं लक्ष्मणं भक्षयितुं तदभिमुखमभिधावतीत्यर्थ।

 अथ लक्ष्मणोऽभिधावन्तीं ता दृष्ट्वा सत्त्ववलमवलम्ब्य तत्स्वरूप तत्त्वतः प्रत्यक्षीकरोति। एषास्मदभिमुख वेगेन ससंभ्रममागच्छतीत्यर्थ। श्लोकगतोऽभिधावतिशब्दोऽनुवादः। **भीमं भयङ्करं** यथा भवति तथा। **वक्त्रं व्यादायास्मानभिधावति॥ एषा जलधरोदरचुम्विबाहुः भीमं व्याजृम्भते॥** व्याजृम्भणसमये भुजयोरूर्ध्वप्रसरणात् जलधरोदरचुम्वित्वम्। आवर्तत इत्यनुवादः। आवर्तमानैषाप्रतिक्षण पदोन्नमनावनमनाभ्यानतमुन्नत च भूमिचक्र यस्यास्सा तथाविधा वर्तते। एवंभूतैषा उद्घाटिते अर्गले यस्य तत्तादृशं कवाटपुटं यस्यास्सा तथाविधा जङ्गमा काचन पुरीव भाति॥६॥

रामः—

एषैषा

गगनमुत्पतति क्षितिमण्डले  
 भ्रमति धावति तिष्ठति जृम्भते।  
नखमुखैरसिवर्ष्माभिरम्बरे  
 जलमुचां शकलीकुरुते कुलम्॥७॥

सीता—

अज्जउत्त! वारेहि वारेहि दाणिं रक्खसिं।  
     आर्यपुत्र! वारय वारयेदानीं राक्षसीम्।

रामः—

देवि! न भेतव्यं न भेतव्यम्।

शून्यमन्तररविन्दलोचने!  
 यन्त्रमेतदपरं न राक्षसी।  
लीढमीषदधुना मयायुधै-  
 रार्तनादमवनौ पतिष्यति॥८॥

—————————————————————————————————————————

 अथ रामोऽपि तच्चेष्टाः सकौतुक प्रत्यक्षीकरोति— **एषैषेति॥** द्विर्वचनं पूर्वसञ्जतराक्षसदर्शनोत्सुक्यस्य तस्य तद्दर्शनकौतूहलातिशय द्योतयति। निगदव्याख्यानःश्लोक। इह भीमदष्ट्रत्वाद्याकारविशेषाणामुत्पतनभ्रमणादि-चेष्टाविशेषाणां चान्येषा भयहेतुत्वेन स्थिताना कौतूहलहेतुत्वं तस्य महासत्त्वतामावेदयति॥७॥

 अथ सीताभिधावन्तीं राक्षसीं दृष्ट्वात्यन्त भयविवशा भूत्वा तद्वारण प्रार्थयते—

**आर्यपुत्रेति॥** इह शूर्पणखाकारचेष्टाभिर्वीभत्सरसो दर्शितः। तत्कार्यश्च भयानकरसः सीतागतैरूरुस्पन्दन-मुखशोषणहृदय-कम्परोमोद्गमादिभिरनुभावैर्व्यक्तोदर्शित। उक्तं हि मुनिना—

"विकृतमुखसत्त्वदर्शनसाग्रामारण्यशून्यगृहगमनात्। गुरुनृपयोरपराधात् कृतकश्च भयानको ज्ञेय॥ गात्रमुखदृष्टिभेदैरूरुस्तम्भादिवीक्षणोद्वेगैः। समुखशोषण-हृदयस्पन्दन-रोमोद्गमैश्च भयम्॥” इति।

 अथ रामस्सीताया भयमुपशमयन् असारता तस्या उपादयति—

**देवीति॥** अरविन्दलोचने! एषा न राक्षसी किन्तु एतदपर यन्त्रमेवाचेतन दार्वादिनिर्मित तिर्यङ्मनुष्याद्याकारं चेतनव्यापारकौशलवशेन भ्रमणादिविलासास्पद यन्त्रमित्युच्यते। इह राक्षस्याः भयङ्करचेष्टाविशेषयोगे सत्यपि यन्त्रवदेव भ्यहेतुत्वाभाव दर्शयितु यन्त्रत्वमारोपितम्। **अपरमिति॥** यद्यपि परायत्तव्यापारेभ्यो यन्त्रान्तरेभ्योऽस्य स्वायत्तव्यापारत्वेन भेदो विद्यत एव तथाप्यस्य यन्त्रावान्तर-

लक्ष्मणः—

प्रसीदत्वार्यः। अहमेवैनां प्रतिबध्नामि।

(इत्यन्तरं प्रविशति)

शूर्पणखा—

हद्धि, अच्चाहिदं खु एदम्। भक्खरूपाइ मे परक्कमंति।  

     हा धिक्, अत्याहितं खल्वेतत्। भक्षरूपाणि मे मन्ते।

लक्ष्मणः—

आः त्वामद्य विहङ्गेभ्यो विभजामि।

शूर्पणखा—

इमं दाव पुव्वं कठोरहिअअं एक्कन्दे खादिस्सं।  
       इमं तावत् पूर्वं। कठोरहृदयं एकान्ते खादिष्यामि।

लक्ष्मणः—

एष गृहीतोऽहम्। अये! प्रमत्तोऽस्मि।

—————————————————————————————————————————

भेदत्वमेव न त्वयन्त्रत्वमित्यभिप्रायः। अत्र प्रकृताया राक्षस्या निषेधेनान्यस्य समर्थनादपह्नुतिरलङ्कारः। यथाह—

“प्रकृत यन्निषिध्यान्यत् साध्यते सा त्वपह्नुतिः।" इति। यन्त्रत्वमेवोपपादयति—

**अन्तःशून्यमिति॥** सत्त्वबलशून्यमित्यर्थः। एवमत्यन्तममारादप्येतस्माद्यदि स्त्रीस्वभावसुलभेन चापलेन तव भयं जायते तदा एतदप्ययत्नेन निवारयाम इत्याह— **लीढमिति॥** ममायुधैरीषल्लोढमेव न तु क्षणमपि तैर्विमर्दक्षम आर्तो दुःखविधुरो नादो यस्मिन् पतने तथा भूत्वाधुनैवावनौ पतिष्यति यतस्तस्मान्न भेतव्यमिति। इह कविना बीभत्सकार्येण विरोधिना भयेन वीररसस्थायिनः सर्वराक्षसवधोत्साहस्याबाधो दर्शित। यथाह—

“विरुद्धैरविरुद्धैर्वा भावैर्विच्छिद्यते न यः। आत्मभाव नयत्यन्यान् स स्थायी लवणाकरः॥'” "शृङ्गारबीभत्सरसौतथा वीरभयानकौ। रौद्राद्भुतौ तथा हास्यकरुणौवैरिणौमिथ॥" इति॥८॥

 **हा धिक्, अत्याहितं खल्वेतत्। भक्षरूपाणि मे पराक्रमन्त इति॥** अथ लक्ष्मणस्तया गृहीतः क्षणकाल प्रमत्तो भूत्वा तदैवास्मान सत्त्वबलेनात्मसात्कृत्य सक्रोधमाह—

**आ इति॥** आइति कोपे। "अस्तु स्यात्कोपपीडयोः" इत्यमरः। अद्येदानीमेव वा विहङ्गेभ्यो गृध्रादिभ्यो विभज्यददामीत्यर्थः। अत्र रौद्ररसो भाविनः करुणरसस्य कारणत्वेनाघरदशनभ्रुकुटीमुखरागादिभिरनुभावैरावेगौग्र्यादिभि व्यभिचारिभिश्च विशिष्टो दर्शितः। **इमं तावत् पूर्वं कठोरहृदयं एकान्ते खादिष्यामीति॥** अयमभिप्रायः। सामादिभिरसाध्यमाना नरा दण्डेन वशं नीयमाना दृश्यन्ते। तत एकान्त

**रामः—**

**तिष्ठ तिष्ठ।**

सुनयो न वयं कृतागसि  
 त्यज संरम्भमिदं धृतं धनुः।  
करुणाविमुखाः शिलीमुखाः  
 सततं राक्षसि! राक्षसेषु नः॥९॥

—————————————————————————————————

नीयमानोऽसौ यदि प्राणमयाद्वशमायास्यति तर्ह्येन न भक्षयामि। अथ कठोरहृदयत्वेन दण्डेनापि न साध्यो भविष्यति ततोऽनेन निर्विघ्न क्षुत्पीडामपनयामि। भक्षिते पुनरस्मिन् अनेन क्रमेण रामेऽपि दण्डप्रयोगः कार्यः। यदि सोऽपि न वशमायास्यति, ततोऽनुजपदवीमनुयापयामि। सर्वथानयोर्युगपद्भक्षण न कर्तव्यम्। तदिदं सर्वमेकान्त इत्यनेन दर्शितमिति। वेदितव्यम्।

 अथान्तर प्राप्य राक्षसीं निरुन्धान तथा गृहीतं किञ्चित्प्रमत्तमालक्ष्य सरोषमाह—

**तिष्ठेत्यादिना॥** हे! राक्षसि! कृतागसि कृतापराध जनमुद्दिश्य वय न मुनय। यथा मुनयोऽशक्तेः तपोभङ्गमयाद्वा युष्माभिःकृत त तमपराधं क्षमन्ते वय तु न तथा क्षमामहे। सद्यएवापराधिना सत्फल दर्शयाम। उत्पथगामिनां त्वादृशा निग्रहोऽस्माक कुलधर्म एवेति भावः। तस्मादिम सरम्भ त्यज। अयसंरम्भोऽस्मासु अकिञ्चित्कर एवेत्यभिप्राय। **इदं धृतं धनुरिति॥** एते राज्यभ्रष्टाः वन प्राप्य जटावल्कलधारिणो भूत्वा भिक्षुकन्यायेन इतस्तत सञ्चरन्तः किं कुर्वन्तीति मत्वासरम्भ मा कृथा। कृतापराधाना त्वादृशां सद्य एव निग्रहायेद धनुर्धृतमेव, आयुधग्रहणापेक्षयापि न कालविलम्ब इति भावः। किञ्चपूर्वमेव धर्मस्थित्यन्तरायनिरतेषु सर्वेष्वेव राक्षसजातीयेष्वावद्धवैरा वय अतो राक्षसजातीयत्वेनैव भवत्या, निग्रहार्हत्व किं पुनर्महत्यपराधे सतीत्यभिप्रायेणाह—

**करुणेति॥** नश्शिलीमुखा राक्षसेष्वविशेषनिर्देशात् राक्षसजात्युपलक्षितेषु सर्वेषु स्त्रीबालवृद्धादिष्वपि। सतत करुणाविमुखा इति। शिलीमुखा एव राक्षसैस्समं विप्रतिपत्तुपर्याप्ता तेषा बहुत्वस्य च शिलीमुखत्वमेव पर्याप्तम्। बहूनामपि तेषामेकेनाप्यात्मना नस्पर्धार्हत्वमिति द्योतयितुमात्मन करुणाविमुखत्व शिलीमुखेष्वारोपितम्। उभयत्रापि बहुवचनान्तोऽस्मच्छब्दःआत्मनो गौरवं द्योतयति। अनेन वचनविन्यासेन निगूढाहङ्कारत्व नाम धीरोदात्तगुणो गम्यते। यथाह—

"महासत्त्वोऽतिगम्भीरःक्षमावानविकत्थनः स्थिरो निगूढाहङ्कारो धीरोदात्तो

शूर्पणखा—

(लक्ष्मणं गृहीत्वा) हद्धि, लहूइ गिरिसिहराइ।  
        हा धिक्, लघूनि गिरिशिखराणि।

(खमुत्पत्य निष्क्रान्ता)

रामः—

(सशोकम्) देवि! किमद्यापि स्त्रीस्वभावं न मुञ्चसि।

साध्वसेन सह धैर्यमास्थिता  
   मुञ्च मां हरिणमुग्धलोचने!।  
तूर्णमुत्पतति वर्त्म वार्मुचां  
   राक्षसी भुजगृहीतलक्ष्मणा॥१०॥

सीता—

अज्जउत्त! को मं रक्खदि।  
    आर्यपुत्र! को मां रक्षति।

रामः—

कुमारः केन रक्ष्यते।

सीता—

णं तस्स हत्थगदं आउहं।  
    ननु तस्य हस्तगतमायुधम्।

—————————————————————————————————————————

दृढव्रत॥” इति। अत्र वीरस्थायिन उत्साहस्य राक्षसीदुर्व्यापारदर्शनसमुद्बुद्धस्व मतिगर्वधृतिप्रहर्षादिभिः अनुभावैःपोषं नीयमानस्य रसतया परिणतिर्द्रष्टव्या। तथा च— “कारणान्यथ कार्याणि व्यभिचारीणि यानि च। रत्यादेरस्थायिनो लोके तानि चेन्नाट्यकान्ययोः॥ विभावाश्चानुभावाश्च कथ्यन्ते व्यभिचारिण। व्यक्तस्स तैर्विभावाद्यैः स्थायी भावो रस स्मृतः॥” इति॥९॥

 लक्ष्मण गृहीत्वा खमुत्पत्याहेत्युत्तरक्रिया। **लघूनि गिरिशिखराणि॥** अस्य गौरवमपेक्ष्य गिरिशिखराणा लघुत्वमित्यर्थः।

 अथ नभोमार्गमुत्पतन्त्या राक्षस्या गृहीत लक्ष्मण सीता च भयविवशामालोक्य सविषादमाह—

**देवीति॥** हरिणमुग्धलोचन इत्यनया सम्बुद्धधा तदानीं भयानुवृतिर्दर्शिता। अद्यापि लक्ष्मणवैवश्यदर्शनेन विषादे कर्तव्येऽपि स्त्रीस्वभाव स्त्रीत्वकृत भय न मुञ्चसि। भयमोचनस्यावश्यकत्व दर्शयति—

यत एषा राक्षसी भुजगृहीतलक्ष्मणा भूत्वा वार्मुचा वर्त्म नमोमार्ग तूर्णमुत्पतति यादृशेन वेगेन मद्वाणाना न गोचरीभवति तथा गच्छतीत्यर्थः। अतो धैर्यमास्थिता साध्वमेन सह मा मुञ्च॥१०॥

 अथ सीतामनुज्ञातात्मगमना भयविवशा राक्षसीमन्तर्हिता चालक्ष्य शोक-

रामः—

(सविषादम्) आयुधेन किं प्रयोजनं राक्षसीभुजगृहीतस्य।

धिगहं मानुषं जन्म वसुधामात्रगोचरम्।  
राक्षसी लक्ष्मण हृत्वा तिरोऽभूत् पश्यतो मम॥११॥

सीता—

(सविषादम्) हदाए मए अज्जउत्तं पडिबन्धमाणाए कुमारो हिअअसेल्लं कारिदो।  
      हतया मयार्यपुत्रं प्रतिबध्नत्या कुमारो हृदयशल्यं कारितः।

रामः—

(शरमुद्धरन्) कस्य नु खलु दिव्यास्त्रस्यैषा विषयः।  
    (नेपथ्ये) हं! पादिदम्हि, अज्ज! सरणं सरणं।  
    हं! पातितास्मि, आर्य! शरणं शरणम्।

रामः—

अये! स्त्रीस्वर इव। कुतोऽयं भूमिकम्पः। नूनं पातितालक्ष्मणेन राक्षसी।

सीता—

अहं वि तं एव्व तक्केमि। अहमपि तदेव तर्कयामि।

रामः—

भद्रे! हस्तमवलम्ब्य मामनुगच्छ, यावदहं लक्ष्मणमन्विच्छामि।

—————————————————————————————————————————

विषादादिविधुरो भूत्वाह—

**धिगिति॥**अह मानुष जन्म धिक् अत्यन्त कुत्सयामि। “उभसर्वतसो" इत्यादिना द्वितीया। कुत्सने हेतुमाह—

**वसुधेति॥** वसुधामात्र गोचर आश्रयसञ्चरणस्थान यस्य तत्तथोक्तम्। वसुधामात्र गोचरत्वे जन्मनः कथ कुत्सनीयत्वमित्यत आह—

**राक्षसीति॥** राक्षसी पश्यतो मम पश्यन्त मामनादृत्य। "षष्ठी चानादरे" इति षष्ठी। लक्ष्मण हृत्वा तिरोऽभूत्। यता वय दुष्टराक्षसीवधसमर्थं अपि मनुष्यत्वेन गगनमार्गगमनाशक्त्या तूष्णीमास्महे अतोऽतिनिन्द्य्मिद मनुष्यजन्मेत्यर्थः॥११॥

 अथसीता आत्मकृतेनार्यपुत्रप्रयाणप्रतिबन्धेन लक्ष्मणस्य व्यसनमुत्प्रेक्ष्यानुतापमवलम्ब्याह—

**हतया मया आर्यपुत्रं प्रतिबन्धत्या कुमारो हृदयशल्यं कारित इति॥** अत्रोभयोरपि राक्षसीकर्तृकलक्ष्मणहरणनिमित्त दुःख तद्दर्शनसमयभाविनो हर्षस्य पोषकतया निबद्धमिति ज्ञेयम्। अथ लक्ष्मणेन पातितया राक्षस्या अह पातितास्मि आर्य! शरणमित्याक्रन्दितमाकर्ण्यानन्तरमेव

सीता—

धत्तिस्सं। प्रयतिष्ये।

(उभौ परिक्रामतः)

रामः—

(परिक्रम्यावलोक्य) अये!

जगतीधरधातुसान्द्रमम्भः  
   सरितः सर्पति किन्नु काननान्तम्।  
तरुणारुणकान्ति लोहितं नु  
    च्युतमुत्पातपयोधरोदरेभ्यः ॥१२॥

(ततः प्रविशति लक्ष्मणः)

लक्ष्मणः—

(सानुक्रोशम्) हन्त! धिङ्मास्त्रीव्यपदेशिनीं प्रति प्रथममुद्यतास्त्रम्। अथवा नेदमनुशयस्थानम्।

————————————————————————————————————————

भूमिकम्प च दृष्ट्वा लक्ष्मणेन पातिता तामाज्ञाय सञ्जातानन्दः तदन्वेषणार्थं सीतामनुनयति—

**भद्रे! इति॥** पूर्वं मया भ्रातृस्नेहेनैकाकिनीं त्वामुत्सृज्य गन्तुमुपाक्रमि। तदा भवतो यदि मा न्यवारयिष्यत्तदा महानपनयोऽभविष्यत्, अतोऽत्यन्त समीचीनैव तव प्रेक्षावुद्धिरिति सम्बुद्ध्यभिप्रायः। हस्तमवलम्ब्येति भयोपशमनार्थम्। यत इदानीं लक्ष्मणेन भूमिष्ठेन भवितव्यम्, अतो लक्ष्मणमनु उद्दिश्य गच्छाव इति। **घत्तिस्सं** प्रयतिष्य इत्यर्थः।

 अथ दूरत एव राक्षस्या अभिसृमर रुधिरप्रवाहमालोक्यान्यथा सभावयन्नाह—

**जगतीधरधातुसान्द्रम्** पर्वतस्यैर्धातुभिः सान्द्रः प्रत्यन्त कलुषीकृतम्। अत एवातिरक्तमम्भः कर्तृ। **सरित** उन्नतात् पर्वतान्निर्गच्छन्त्या नद्याः। काननान्त कर्म। पर्वतमधोऽधो वर्तमान वनमध्य सर्पति किन्नु। अत्र सर्पणस्य वर्तमानत्वनिर्देशन प्रवाहरूपेणाम्भसोऽभिसरणस्याविरतिर्दशिता। अथ तत्समीपमुपगम्य रुधिरमितिविज्ञाय तत्कारणमुत्प्रेक्षते—

**उत्पातपयोधरोदरेभ्यः** जगद्विनाशसूचकानां मेघानामुदरेभ्यश्च्युतम्। **तरुणारुणकान्ति** बालादित्यसमानकान्ति। **लोहितं किन्नु इति ॥१२॥**

 अथ लक्ष्मणः आत्मानमुद्धृत्य मध्येगगनमुत्पतन्त्यास्तस्याः पूर्वं मायाकृतविलासादिभिरात्मान विलोभयन्त्या वैरूप्यकरणमेव समुचितो दण्ड इति मत्वा कर्णद्वय नासिका च विलूय निपात्य स्वयं भुवं प्राप्य कृते कर्मणि सानुक्रोशः सानुतापो भूत्वाह। **धिङ्मामिति॥** स्त्रीति व्यपदेशः शब्दमात्रमस्यामस्तीति

दृष्ट्वा तस्याश्च दौरात्म्यं ज्ञात्वा भ्रातुश्च निश्चितम्।  
न्यस्तमस्त्रं निशाचर्याः कथञ्चित् कर्णनासिके॥१३॥

यावदार्यमुपसर्पामि (उपसृत्य) जयत्वार्यः।

रामः—

(सहर्षमालिङ्ग्य)

समुच्छ्वसिहि चेतस्त्वं कुशली लक्ष्मणोऽधुना।  
रेमेवनेऽपि येनाहमयोध्यामावसन्निव॥१४॥

(भूयः परिष्वज्य) कुमार! क्व सा राक्षसी।

लक्ष्मणः—

(आत्मगतम्) किमिति वक्ष्यामि। (अधोमुखस्तिष्ठति)

(ततः प्रविशति साक्रन्दा शूर्पणखा)

शूर्पणखा—

हा अज्जलावण! हा अज्जकुंभअण्ण! हा अज्जविभीसण!परित्ताअहि परित्ताअहि मं तापसव्वाजपडिच्छण्णाणं मणुस्साणंअविणआदो।  
 हा आर्यरावण! हा आर्यकुम्भकर्ण! हा आर्यविभीषण! परित्रायस्व परित्रायस्व मां तापसव्याजप्रतिच्छन्नयोर्मनुष्ययोरविनयात्।

—————————————————————————————————————————

स्त्रीव्यपदेशिनी। अनेन स्त्रीगुणा नामार्जवमार्दवादीनामभावो दर्शितः। अत्र राक्षसीमिति विशेष्यमध्याहार्यम्। यद्यपि जातित कर्मतश्च क्रूरतमायामस्थामस्त्रप्रयोगो न धर्मविरोधमावहति तथाप्यस्य स्त्रीविषयत्वेनायशोहेतुत्वाद् दैन्यापादकत्वमिति भावः। अथवा भ्रात्रा यदनुतिष्ठासित तदेव मयानुष्ठितमित्यनुशयो न कर्तव्य इत्यभिप्रायेणाह— **अथवेति॥**

** **निश्चितं निश्चय राक्षसीदमनाध्यवसाय इति यावत्। स्त्रीत्वकृनया जुगुप्सया कथञ्चिदित्युक्तम्। **कर्णनासिके॥** कर्णौ च नासिका च कर्णनासिकम्। "द्वन्द्वश्च प्राणितूर्यसेनाङ्गानाम्" इति द्वन्द्वस्यैकवद्भावात् एकवचनान्तत्वं नपुसकत्व च॥१३॥

 अथ रामो लक्ष्मणमालिङ्ग्यानन्दविवशो भूत्वात्महृदयमेव परीकृत्याह—

**समुच्छ्वसिहीति॥** सर्वत्र हृदय परीकृत्योक्तिर्व्याक्षेप द्योतयन्ती तन्निमित्तहर्षशोकाद्यतिशय द्योतयति। हे 'चेत.' अधुना समुच्छ्वसिहि। यतो लक्ष्मणःकुशली,

रामः—

लक्ष्मण! पश्य पश्य—

सन्ध्यारुणा सलिलवाहपरम्परेव  
 शैलस्य धातुरसधूसरितेव भित्तिः।  
बालातपप्रणयिनीव तमालवीथी  
 सन्दृश्यते सरसलोहितताम्रमूर्तिः॥१५॥

लक्ष्मणः—

(स्वगतम्) दिष्ट्या कुत्सनीयं कर्मेदमार्यः स्वयमेव परिच्छिनत्ति।

रामः—

लक्ष्मण! युक्तं कृतं त्वया। ननु वधस्थाने स्त्रीणामेष एव

————————————————————————————————————————

अह येन वनेऽपि अयोध्यामावसन्निव रेमे। “उपान्वध्याङ्वस" इति कर्मसज्ञा॥१४॥

 आत्मकृतस्य कर्मणः कुत्सितत्वमालोच्याधोमुखत्वमुत्तरादान च। अधक्व राक्षसीत्यनेन सूचिताया राक्षस्या रौद्रव्यापारकार्यभूत करुणरसं दर्शयितु द्वितीय प्रवेश प्रस्तौति— **ततः प्रविशतीति॥ हा आर्यरावण! हा आर्यकुम्भकर्ण! हा आर्यविभीषण! तापसव्याजप्रतिच्छन्नयोर्मनुष्ययोरविनयान्मां परित्रायध्वमिति॥**हाशब्दो दुःखातिशये। अत्रासन्निहितानामपि रावणादीनामाह्वानं दुःखस्योन्मादतया परिणतिं दर्शयति। यथाह– "श्रेष्ठस्येष्टवियोगात् स्यादुन्मादश्चित्तविश्लः। धननाशाभिघाताद्यैर्नीचानां करुणाभयः॥ असम्बन्धप्रलापाद्यैर्वण्यते विकृतैरसो। भावोऽय रसपोषार्थम्" इत्यादि। विकृतैर्विकारैरनुभावैः। तापसाविति एवरूपेण व्याजेन प्रतिच्छन्नाविति विग्रहः।अभिगम्येन तापसवेषेण सर्वप्राणिनो वज्जयित्वा निघ्नतोरित्यर्थ। अविनयशब्देन तत्कार्यभूत आयुधप्रहारो लक्ष्यते। अथ रामः साक्रन्दितश्रवण दत्तदृष्टिस्ता पश्यन् कुतूहली भूत्वा सौमित्रिं प्रति तत्स्वरूप दर्शयति—

**पश्येति॥** पश्य पश्येति द्विर्वचन कौतूहलातिशय द्योतयति।

 दृष्टमेव तद्रूप वर्णयति—**सन्ध्येति।** अस्मिन् लोके एषा राक्षसीत्यध्याहार्यम्। एषा राक्षसी सरसेन तत्कालनि सृतत्वादत्यन्त द्रवीभूतेन लोहितेन ताम्रा मूर्तिर्यस्यास्तथाभूता सन्दृश्यते। एवभूतैषा सन्ध्यारुणा सलिलवादपरम्परेव भवति। सलिलवाहशब्देन मेघानामुपादानं कालिमानमभिव्यनक्ति। सलिलवहनकाले तथा दृश्यमानत्वात्। परम्पराशब्देन महत्त्वमौन्नत्य च दर्शयति। उत्ति-

**दण्ड।**

सैषा शूर्पणखा नाम वसन्ती दण्डके वने।  
खरदूषणयोर्ज्येष्ठा रावणस्य कनीयसी॥१६॥

इति श्रूयते।

शूर्पणखा—

सुमरह सुमरह मणुस्सा तुम्हाणं अविणअं, तस्स फलं अज्जप्पहुदि दक्खिस्सह।

      स्मरतं स्मरतं मनुष्यौ! युवयोरविनयम्, तस्य फलमद्यप्रभृति द्रक्ष्यथः।

—————————————————————————————————————————

ष्ठन्त्या अयं दृष्टान्त। अथ वेदनातिशयकृतयाशक्त्या तत्क्षण एवासीनाया उपमानान्तरमाह—

**शैलस्येति॥** धातुरसेन धूसरिता शैलस्य भित्तिरिवासीना दृश्यते। अथ सादप्राचुर्येणासितुमप्यशक्त्या तत्काल एव शयानाया उपमानान्तरमाह—

**बालेति॥** शयानैषा बालातपप्रणयिनी बालातपसम्पृक्ता तमालवीथीव दृश्यते। इहोपमानाना भेदेन तस्या वेदनातिशयेन प्रतिक्षण शयनासनस्थितिषु व्यतिवृत्तिर्द्योत्यते॥१५॥

 **दिष्ट्येति॥** कुत्सनीयस्य कर्मण स्वयमनभिधानाद्धर्षः। स्वयमेव परिच्छिनत्ति जानाति अतोऽस्माभिर्न वक्तव्यम्। अथ लक्ष्मण स्त्रीविषयशस्त्रप्रहारकृतया लज्जयाधोमुखमाज्ञाय तामपनेतुं तस्य योग्यत्व समर्थयते—

**युक्तमिति॥**

 अथ मुनिवचनाच्छ्रुतपूर्वा तामार्यरावणेत्यादिप्रलपित श्रुत्वा प्रतिजानाति—

**सैषेति॥** या शूर्पणखा नाम राक्षसी श्रूयते सैषेत्यन्वयः। श्रवणसमुत्थानुभवकार्यस्य स्मरणस्यानुवर्तमानत्वात् श्रवणस्य वर्तमानतया निर्देश। तत्स्मरणानुवृत्त्या च तद्दिदृक्षाया अनुवृत्तिर्दर्शिता। अत एव उद्वेलकौतूहलेत्युक्तम्। खरदूषणयोर्ज्येष्ठा रावणस्य कनीयसीत्यनेन सोदरीन्यक्कारहेतुकस्तेषा वैरानुबन्धो दर्शित। सर्वराक्षसवधोत्साहस्य लब्धप्रसरतया कृतार्थता व्यज्यते। अनेन उत्तराङ्कप्रतिपाद्य सीताहरणादि प्रतिनायकवृत्तान्तः तद्विष्कम्भकसूच्य खरदूषणादिवधश्च कविना सूचित॥१६॥

 अथ निशाचरी सैषेत्यादिनात्मानमात्मसम्बन्धिजनगौरवं च ताभ्या विदित मन्यमाना सगर्वमाह—

**हे! मनुष्यौ! युवयोरविनयं स्मरतम् स्मरतामिति॥** अविनयशब्देन तत्कार्य वैरूप्यकरण लक्ष्यते। **तस्य फलमद्य द्रक्ष्यथ इति॥** अयमभिप्रायः। अनेन मद्वैरूप्यकरणेन किमपि न भविष्यतीति मत्वा

लक्ष्मणः—

आः अपेहि तावत्।

शूर्पणखा—

खरदूषणाणंमे इमं अवत्थं दंसइस्सम् \। (निष्क्रान्ता)  
        खरदूषणयोः मे इमामवस्थां दर्शयिष्यामि।

सीता—

अज्जउत्त! अज्ज उच्छसिदम्हि। अहवा इत्थं पडिभये रक्खसीहिं वणप्पदेसे तह लावण्णवदी सुउमारगत्ता सीमंतिणी कहं विअवत्तदि।  

 आर्यपुत्र! अयोच्छ्वसितास्मि। अथवा इत्थंप्रतिभये राक्षसीभिर्वनप्रदेशे तथा लावण्यवती कुकुमारगात्रा सीमन्तिनी कथमिव वर्तते।

(रामो लक्ष्मणमीक्षते)

लक्ष्मणः—

(कर्णे) एवमिव।

सीता—

अज्जउत्त! किं कुमारो मन्तेदि।  
     आर्यपुत्र! किं कुमारो मन्त्रयते।

रामः—

देवि!

वक्त्रेण स्फुरिताधरेण शफरप्रस्पन्दिना चक्षुषा  
    मध्येन स्तननम्रितेन पृथुलेनारोहचक्रेण च।

—————————————————————————————————————————

स्वैरासिका मा कृषाथाम्। अनेन कर्मणाचिरेणाप्रतिकार्य महद्व्यसन भविष्यत्येव, अतोऽयमविनयोऽनुस्मर्तव्य एव, अनुस्मरणाभावे सन्निवारणाय पूर्वमेव यत्नो न स्यात् तस्मादस्य कर्मणो व्यसनानुबन्धित्वमनुस्मृत्य पूर्वमेव तदुपशमनार्थं यथाशक्ति यतेयाथाम् नत्वननुज्ञाप्य सहसा व्याजेनागत्य किञ्चित् करिष्याम इति। **खरदूषणयोर्मेऽवस्थां दर्शयिष्यामीति॥** अनेनाङ्कान्तःपातिवृत्तं सूचि तम्। अथ राक्षस्या निष्क्रान्ताया सीता समाश्वस्याह—

**अद्येति॥** अद्य उच्छ्वसितास्मि। **अथवेति॥** समाश्वासो न कर्तव्य एव कुत इत्यन आह—

राक्षसीभिरीदृशीभिरपि इत्थअनेन प्रकारेण प्रतिभये वनप्रदेशे तथा लावण्यवती सुकुमारगात्री एकाकिनी कथामेव वर्तत इति। **रामो लक्ष्मणमीक्षत इति॥** मया नियुक्ता त्वत्समीप प्राप्ता सा किमकार्षीदितीक्षणाभिप्रायः। आत्मकृतं तस्या लक्ष्मणसमीपे प्रेषणयुक्त मन्यमानो वाचा न पर्यपृच्छत्।

 अथ लक्ष्मणेन तद्वृत्तान्ते निवेदिते किं कुमारो मन्त्रयत इति सीतया पृष्टो

सव्रीडं चकितं पदे पदशतं न्यस्तं यया लीलया  
   सा जाता भयकारणं तव विधेः शक्त्या द्विषो रक्षसाम्॥१७॥

सीता—

अलिअं अलिअं पदं।अलीकमलीकमेतत्।

रामः—

ननु लक्ष्मणः कथयति।

—————————————————————————————————————————

रामस्तद्वृत्तान्तं निवेदयति—

**वक्त्रेणेति॥** यया पूर्वं मायाबलेन दर्शितया लीलया लीलाविलासादिमाधुर्यादिभि शरीरारम्भैः स्फुरिताधरेण वस्त्रेण च शफरप्रस्पन्दिना चक्षुषा मीनवत् प्रस्पन्दितु शीलमस्येति तथाविधेन चक्षुषा च। स्तननम्रितेन मध्येन च पृथुलेनारोहचक्रेण जघनमण्डलेन च सह वर्तमानया सव्रीड चकित पदे पदप्रमाणप्रदेशे पदशत पदाना पदन्यासाना शत न्यस्तं कृतमित्यर्थ। सैव विमुक्तमाया स्वरूप प्राप्ता तव भयकारण सञ्जाता। **विधेः शक्त्येति॥** योऽय मायाबलेनास्मच्चित्तविलोभनार्थो व्यापार यच्च स्वरूप प्राप्य सा लक्ष्मण गृहीत्वा नभोमार्गमगमत् पुनर्लक्ष्मणेन तस्या वैरूप्यकरण कृत तदिदं सर्वं विधेः शक्त्या प्रयोजिकया प्रयुक्तमिति साध्यमध्याहृत्य योजनीयम्। इतरथा राक्षस्या भयकारणत्वसञ्जननमात्रे विधिशक्तिर्हेतु स्यात् तच्चानुचितम्। कस्य हेतोर्विधिरेवमकरोत् अत आह— **रक्षसां द्विष इति॥** "कर्तृकर्मणोः कृति" इति कर्मणि षष्ठी। अयमभिप्रायः। रावणादिराक्षसपीडिता त्रिलोकीं विलोक्यासहमानेन विधिना लङ्काधिवासिनीं निशाचरीं जनस्थान प्राप्यास्मानप्ययोध्यावासिनो निमित्तान्तरेण वनमानीयानेन प्रकारेणास्माभिस्तस्या वैरूप्य कारयता रावणादिनिशाचराणामस्मद्गोचर महद्वैरमापाद्यास्माभिः सर्वराक्षसकुल समुन्मूलयितुमिच्छा कृता इत्यनेन वैरानुबन्धिना कर्मयानुमीयत इति। इह शैलायामिभिरित्यत्रोद्दिष्टस्यैतद्बीजस्य राक्षसवैरनिबन्धनादर्शनेन विच्छेदे प्रसक्ते तदविच्छेदकारणविनिष्पत्त्या बिन्दुर्नाम द्वितीयार्थप्रकृतिर्निबद्धा। यथोक्तम्—

"बीज बिन्दु, पताका च प्रकरी कार्यमेव च। अर्थप्रकृतय पञ्च कथादेहस्य हेतवः॥ अवान्तरार्थविच्छेदे बिन्दुरच्छेदकारणम्।" इति। प्राप्त्याशा च कार्यस्य तृतीयावस्थानेन दर्शिता। यथोक्तम्—

"उपायापायशङ्काभ्यां प्राप्त्याशा प्राप्तिसभव।" इति॥१७॥

  तदिदं परिहासवचन मत्वा सीतया अलीकमलीकमित्यभिहितम्। अत एव ननु लक्ष्मणः कथयतीति परिहासवचनत्व तस्य प्रतिक्षिप्यते।

सीता—

हं तस्सिं जणे मे विस्संभो आसी। अज्जउत्तेण साहु णिवारिदो।  
 हं तस्मिन् जने मे विस्रम्भ आसीत्। आर्यपुत्रेण साधु निवारितः।

रामः—

 वत्स! लक्ष्मण! कथं त्वया पूर्वमुपलक्षिता सा।

लक्ष्मणः—

(सस्मितम्) सर्वत्र दाक्षिण्यात् दोषं न पश्यत्यार्यः। कथमौष्ण्यमग्नेश्च्छाद्यते।

रामः—

सत्यमेतत्।

दाक्षिण्यमृद्वी जनता शठानां वशवर्तिनी।  
स्वयमुद्धर्तुकामानां लतेवोज्झितकण्टका॥ १८॥

—————————————————————————————————————————

हमित्यनुतापकार्यभूतो वाग्रूपोऽनुतापः। तस्मिन् जने विस्रम्म आसीत् यत् तत् कष्टमित्यर्थं। आर्यपुत्रेण स जनो निवारित इति यत् तत् साधु इति योजनीयम्। अथ पूर्वमेव लक्ष्मणमुखाच्छ्रुतो यस्तस्याः प्रत्याख्यानप्रकारःश्लाघनीयत्वेनाभीप्सित स तावदचोद्येनालब्धावसरो भूत्वा मनस्यवर्तिष्ट तमेव तावदवसरप्राप्तं श्लाघते—

**कथमिति॥**त्वया सा कथ केन प्रकारेणाविश्वसनीयत्वेनोपलक्षिता विज्ञाता न केनचिदपि प्रकारेणाविश्वसनीयत्व प्रतिभातीत्यर्थः। सेत्यनेन तस्या लावण्यादिगुणपरिपूर्णता दर्शिता। तस्या लावण्यादिगुणगणैरव्याक्षिप्तचित्तो भूत्वा यत् प्रत्याख्यानमकृथाः तदत्यन्त समीचीनमिति प्रशसापरत्वेन तद्वाक्य व्याख्येयम्। न प्रश्नपरत्वेन। अत एवोत्तरं न दीयते। विदितदौरात्म्येनापि रामेण त्वयेत्यनेन तद्दौरात्म्यापरिज्ञानादेव साक्षात्प्रत्याख्यानमकृत्वा मया सा त्वत्समीपे प्रेषिता इति लक्ष्मण प्रत्यात्मनोऽपराधाभावः सूचित। लक्ष्मणः पुनस्तमिममभिप्रायमजानान सस्मितमाह—

**सर्वत्रेति॥**दाक्षिण्यमत्र परच्छन्दानुवर्तित्वम्। सर्वत्रेत्यनेन सज्जनेषु दाक्षिण्य गुण एव, दुर्जनेषु तद्दोष एव भवेदिति दर्शितम्। दाक्षिण्यादेव तस्याः साक्षात्प्रत्याख्यानं न कृतम्। न तस्या दौरात्म्यापरिशानादिति भाव। यत भार्यस्यैतद् दाक्षिण्य स्वभाविकमत एव विदितदौरात्म्यायाःतस्यास्साक्षात्प्रत्याख्यानाभावेन मत्समीपप्रेषणेन वा न कश्चिदपराध इत्यभिप्रायेणाह—

**कथमिति॥**

 अथ तदुक्तमेव दुर्जनगोचरस्य दाक्षिण्यस्य दोषत्वमनुवादपूर्वकं साधारण्या वृत्त्या समर्थयते—

**सत्यमिति॥** जनता जनसमूहः दाक्षिण्येन मृदुःजनसमूह

सा खलु स्त्रीसामान्यान्नावमन्तव्या। दुष्करं खलु त्वया कृतम्।

(लक्ष्मणः अधोमुखस्तिष्ठति)

सीता—

अज्जउत्त! दाणिं वि रक्खसीं पेक्खामि विअ।  
     आर्यपुत्र! इदानीमपि राक्षसीं पश्यामीव।

रामः—

त्रिभुवनरिपुरस्या रावणः पूर्वजश्चे-  
   दसुलभ इति नूनं विश्रमः कार्मुकस्य।

—————————————————————————————————————————

शठाना दुर्जनाना स्वयमेव वशवतीं भवति। स्वयशब्देन वशीकरणे प्रयत्नापेक्षा वारयति। उद्धर्तुकामाना पश्चादिबन्धनार्थं लतोद्धरणार्थमुद्यतानामुज्झितकण्टका निसर्गत कण्टकरहिता यथा स्वय वशवर्तिनी कण्टकोच्छेदनादिप्रयत्नेन विना सुग्रहा भवति तथेत्यर्थः॥१८॥

 अविद्यमानेऽपि दाक्षिण्ये तस्या प्रत्यादेशो दुष्कर एवेत्यभिप्रायेणाह—

**सा खल्विति॥** खलुशब्देन प्रसिद्धिवाचिना तस्या अन्यस्त्रीभ्य सौन्दर्यादिभिर्महान्तं विशेष प्रसिद्धत्वेन दर्शयति। स्त्रीसामान्यादित्यवमनने हेतुः न तन्निषेधे। एषा या काचन स्त्रीति स्त्रीसामान्यबुद्ध्या यदवमनन भवेत् तस्यानर्हा लोकोत्तरसौन्दर्यादिगुणैरत्यन्त श्लाघनीयत्वात्। अतो यदेवभूतायास्तस्याः प्रत्याख्यान कृत तदतिदुष्करमित्याह— **दुष्करमिति॥**

** **अथ शुपर्णखावैरूप्यकरणमेव यथा प्रतिज्ञातस्य सर्वराक्षसवधस्य परम द्वार स्यात् तथा निरूप्यावधारयति—

**त्रिभुवनेति॥ अस्या रावणः पूर्वजश्चेदिति॥** अस्या इत्यनेन वैरूप्यकरण राक्षस्या दौरात्म्य च परामृश्यते। यद्यस्या निग्रहो वा तर्जनभर्त्सनादिक वा कृत तत कालवशेन कार्यान्तरव्याक्षेपेण वा तस्य विस्मरणमपि समवेत्। वैरूप्यकरण तु स्वभगिन्या रावणेन नित्य द्रष्टु शक्यते। अत तद्दर्शनसमुत्थस्य वैरस्यानुवृत्तिरवश्यभाविनीति भावः। एषा चैवभूतदौरात्म्यादौदासीन्यमवलम्बते। यथास्मासु महान् वैरानुबन्धो रावणस्य भविष्यति तथा यतिष्यते इत्यपि दर्शितम्। पूर्वज इत्यनेन कनीयस्या वात्सल्यातिशयो दर्शितः। तेन ताद्विकारदर्शनेऽमृष्यमाणतरता द्योत्यते। त्रिभुनरिपुरित्यनेन यो भुजदर्पाडम्बरेणैवाकस्मात् त्रिलोकीनिवासिना जनाना पीडा करोति स कथमात्मसोदरीवैरूप्यकरणं सोढु शक्नोतीति दर्शितम्। चेच्छब्दोऽत्र लोकप्रसिद्ध-

रजनिचरनिब०द्धं प्रायशो वैरमेतद्  
   भवतु भुवनभूत्यै सर्वरक्षोवधेन॥१९॥

—————————————————————————————————————————

तत्पूर्वजत्वानुवादेन तत्फलभूतकार्मुकाविश्रमासुलभत्वविवक्षया प्रयुक्तः। यथा "यद्यह हरशिष्योऽस्मि कुर्वे निक्षत्रियां महीम्" इत्यादौ। तर्हि कार्मुकस्य विश्रमोऽसुलभ इति नूनमिति कार्मुकशब्देन धनुषः स्वव्यापारे सामर्थ्यातिशयो दर्शितः। कर्मण उकञिति स्मरणात्। तेन कार्मुकस्यात्यन्तं समर्थस्यैतावन्तं स्वव्यापारानुरूपपरिपन्थिलाभाभावेनाकृतार्थस्याचिरेणैव तल्लाभेन चरितार्थता भविष्यतीति द्योत्यते। कर्तृधर्मस्यापि विश्रमस्य करणभूतेकार्मुके आरोपः तस्यैव सुकरत्वेन परिपन्थिनिग्रहस्य स्वातन्त्र्य दर्शयितु कृतः। तेनात्मनो बलवत्परिपन्थिनिग्रहे साध्यत्वबुद्धिलेशोऽपि नास्तीति द्योतितम्। **विश्रमोऽसुलभ इति॥** अतः पर कानिचिद्दिनान्यस्मत्कार्मुकेणाविश्रान्तेन वर्तितव्यमित्यर्थ। इह त्रिभुवनरिपुरित्यादौ अनुरूपपरिपन्थिलाभेन सर्वातिशयो गम्यते। पुनरसुलभ इत्यत्र कार्मुकस्य प्रकृष्टप्रत्यर्थिप्रतियोगित्वाभिधान तदनादर सूचयत् रामस्य रणवीरस्य गर्वप्रकर्षमावेदयति। कथमेकस्य रावणस्य परिपन्थित्वे सति कार्मुकस्य विश्रमालाभः अत आह—

**जनीति॥** एतत्शूर्पणखाविकारहेतुक वैर प्रायशो रजनिचरनबद्ध राक्षसजातिनिबद्ध यतः अतः कार्मुकस्य विश्रमालाभ इति। अथ बहुभिर्बलीयोभिःसहातिघोरस्य दीर्घतमस्य सङ्ग्रामस्य निबन्धनमपि सर्वराक्षसगत दृढप्ररूढ वैरानुबन्धन पूर्वप्रतिज्ञातसर्वराक्षसवधानुकूल मन्यमानो मनसाभ्यनुजानाति—

**भवत्विति॥** अतिसर्गेलोट्। एतद्वैरमित्यस्यानुषङ्गः कर्तव्यः। अद्यप्रभृति शूर्पणखावैरूप्यकरणहेतुक वैर रावणादिराक्षसेषु सर्वेष्वेव दृढमुपजायताम्। उपजातं च तच्चिरमनुवर्तता नाम नास्माकं काचित् क्षति। प्रत्युतात्यन्तमिष्टमेवैतदित्यभिप्रायः। अथ बहुजनवैरस्येष्टत्वमत आह—

**सर्वेति॥** "अनन्तरेण सम्बद्धःस्यात् परस्याप्यनन्तर" इति न्यायेन पूर्ववाक्येऽनुषक्तस्य एतद्वैरमित्यस्यात्रानुषङ्गकर्तव्य। यत एतद्वैरं महान्त सङ्ग्राम द्वारीकृत्य जनितेन सर्वरक्षोवधेन हेतुना भुवनानां त्रिभुवनवासिना जनाना भूत्यै अभ्युदयाय भविष्यतीत्यर्थात् सिध्यति अत एतद्वैरं भवतु नामेति योज्यम्। इह शूर्पणखावैरूप्यकरणहेतुक सर्वराक्षसगतं भाविवैरमुत्प्रेक्षमाणस्य मनसो न किञ्चित्सत्त्वभङ्गोऽभूत्। एतदपि भवतुशब्देन द्योतितम्। यथाह—

"वीरः प्रतापविनयाध्यवसायसत्त्वमोहाविषा-

सीता—

अज्जउत्त! पेक्ख पेक्ख दिवसक्खअपाडलेहिं किरणेहिं उद्धरिअ रक्खसीए लोहिदकद्दमं पाअवसिहराइ लिंपदि विअ भअवं सुज्जो।  
   आर्यपुत्र! पश्य पश्य दिवसक्षयपाटलैः किरणैरुद्धृत्य राक्षस्या लोहितकर्दमं पादपशिखराणि लिम्पतीव भगवान् सूर्यः।

रामः—

एष परिणतो दिवसः। वत्स! लक्ष्मण!

खड्गं निधेहि शिथिलीकुरु कार्मुकज्या-  
    मङ्गैरपां विरजसामवगाहनाद्रैः।  
अन्तर्नियम्य मरुतः परिवर्त्य मन्त्रान्  
    सायन्तनं नियममद्य वयं चरामः॥२०॥

—————————————————————————————————————————

दनयविस्मयाविक्रमाद्यैः। उत्साहभूस्स च दयारणदानयोगात् त्रेधा किलात्र मति गर्वधृतिप्रहर्षा॥” इति। अस्मिन् लोके निष्प्रतिबन्ध सर्वरक्षोवधस्य साध्यत्वप्रतीते प्रारब्धस्य कार्यस्य नियताप्तिर्नाम तुर्यावस्थापि दर्शिता। यथाह—

"अपायाभावत प्राप्तिर्नियताप्ति सुनिश्चिता।" इति। आर्यपुत्र। इदानीमपि राक्षसी प्रेक्ष इवेति भयवासनानुवृत्तिदर्शिता॥ १्९॥

 आर्यपुत्र! प्रेक्षस्व प्रेक्षस्वेति द्विर्वचन कौतुकातिशय द्योतयति। भगवान् सूर्य दिवसक्षयाद्धेतोः पाटलैरतिरक्तैः अत एव भूप्रदेशमुत्सृज्य मध्येगगनमुद्गतैःकिरणैकरणभूतै राक्षस्या रुधिरकर्दममुद्धृत्य पादपशिखराणि लिम्पतीव। क्रियोत्प्रेक्षेयम्। प्रकृतस्याप्रकृतत्वेन सभावनमुत्प्रेक्षा। सा च जातिगुणक्रियाद्रव्याणामप्रकृतानामध्यवसेयत्वेन चतुर्धाभवतीति।

 अथ रामस्साय सन्ध्यामासन्नामालोक्य सौमित्रिसीताभ्या सह तत्कालविहितं कर्म चिकीर्षु लक्ष्मण प्रति परिपन्थिविषयसन्नाहविमोचनायाह—

**खङ्गमिति॥** यदेतत् खड्गनिधानकार्मुकज्याशिथिलीकरणाभिधान गोधांगुलित्रकवचादिसन्नाहान्तरविमोचनस्याप्युपलक्षणम्। विरजसा विगत रजो दोषः पासवश्च याभ्यस्ताः विरजस। पासुराहित्येनापा स्वच्छता दर्शिता। एतत्स्वच्छता लाघवादिगुणान्तराणामप्युपलक्षणम्। निर्दोषत्वेनापा तीर्थत्वेन पावनत्व दर्शितम्। स्पर्शमात्रेण सद्य एव शैत्यादिगुणसम्पन्नत्वेनातपाध्वश्रमादिसमुत्थसन्तापहारिणीनां तीर्थत्वेन राक्षसीदर्शन-

लक्ष्मणः—

यदाज्ञापयत्यार्यः। (तथा करोति)

राम—

एष एषः—

रथचरणायुधस्य चरणेन हृतो रभसा-  
   न्नभस इव च्युतो नमुचिरस्रकणैः क्षरितैः।  
प्रतिनवबन्धुजीवकुसुमच्छविभिः सविता  
  शशिमुखि ! दिङ्मुखानि किरणैररुणीकुरुते॥२१॥

(निष्क्रान्ताः सर्वे)

इति श्रीशक्तिभद्रविरचिते चूडामणिनाटके द्वितीयोऽङ्कः।

—————————————————————————————————————————

सभाषणस्पर्शनादिजनिताशुद्धिनिरसनसमर्थाना गोदावरीसम्बन्धिनीनामपामवगाहनेन। “कर्तृकर्मणोः कृति" इति कर्मणि षष्ठी। आर्द्रेरङ्गैः सहिता सन्तः।वय मरुतोऽन्तर्नियम्य। “ऊरुस्थोत्तानचरणसव्ये न्यरयेतरं करम्। उत्तान किञ्चिदुन्नम्य मुख विष्टभ्य चोरसा॥ निमीलिताक्षः सत्त्वस्थो दन्तैर्दन्तानसस्पृशन्। तालुस्थाचलजिह्वश्चसवृतास्यः सुनिश्चल॥ सन्निरुध्येन्द्रियग्राम नातिनीचोच्छ्रितासन। द्विगुण त्रिगुण वापि प्राणायाममुपक्रमेत्॥" इत्यादिना मुनिभिरुपदिष्टेन मार्गेण चतुर्दशभुवनान्यन्तर्भागे वशमुपनीय मन्त्रान् प्रणवव्याहृत्यादीन् परिवर्त्य सावर्तनं जप्वा सायन्तनं नियम सायकालेऽवश्यकर्तव्यत्वेन विहितं कर्म चराम अनुतिष्ठाम इति॥२०॥

 अथ राममुखेन कविः सन्ध्यावर्णनमाश्रित्याङ्क समापयति। एष दिवसपरिणत अवसितप्राय इत्यर्थः। हे"शशिमुखि"सविता प्रतिनवाना बन्धुजीवकुसुमानां छविरिवछविर्येषा तैअतिरक्तै किरणैः दिशा मुखानि अरुणीकुरुते। अत्र मुखशब्देन प्रतिष्ठासमानमात्मवल्लभमालोक्य कोपेनारुणीकृतवदना इवेत्युत्प्रेक्षा व्यज्यते। यथा पूर्व देवासुरसङ्ग्रामे नमुचिर्नामातिवीरोऽसुर रथचरणायुधस्य चक्रायुधस्य दैत्यारे रभसात् क्रोधात् सुदर्शनेन शिरश्छित्वा चरणेन इतः प्रक्षिप्तो रभसाद् वेगात्नमसः च्युतसन् पतनममये परितः क्षरितैरस्रकणैः दिङ्मुखान्यरुणीचकार तथायमप्यरुणीकुरुते इति। उपमात्रालङ्कारः॥२१॥

इत्याश्चर्यचूडामणिव्याख्याया द्वितीयोऽङ्कः।

**अथ तृतीयोऽङ्कः**

(ततः प्रविशति श्रमवानृषिकुमारः)

ऋषिः—तिष्ठतु चिराय दिवसकरान्वयो यं विभूषयता रामण स्ररदूषणकर्णधारां यातुधानकेतुमती जनस्थानतो यमस्थान-

—————————————————————————————————————————

आश्चर्यचूडामणिनाटकेऽयमङ्को द्वितीयोऽपि यधामनीपम्।  
व्याकार्यथो चित्रकथासमेतमङ्कतृतीय विवृणोमि शक्त्या॥

 अथ कविना नीरसानुचितखरदूषणादिवधवस्तुजात सूचयितु विष्कम्भक प्रथम निबध्यते। मुनिकुमारवृद्धतापसाभ्या मध्यमपात्राभ्यां प्रयोजितस्यास्य विष्कम्भकस्य शुद्धत्वमवसेयम्। तदिदं मवं नाट्यवेदविद्भिरभिहितत्— "द्वेधाविभागः कर्तव्यः सर्वत्रापीहवस्तुन। सूप्यमेव भवेत् किञ्चिद दृश्य श्राव्यमथापरम्। नीरसोऽनुचितस्तत्र स्सूच्यो वस्तुविस्तरः॥ दृश्यस्तु मधुरोदात्तरसभावनिरन्तरः। प्रथोपक्षेपकैःसूच्य पचमि प्रतिपादयेत्॥ विष्कम्भचूलीकाङ्कारय ङ्कावतारप्रवेशकैः। वृतवर्तिष्यमाणानां कथाशानां प्रदर्शक।सङ्क्षेपार्थस्तु विष्कम्भो मध्यपात्रप्रयोजितः। एकानेककृत शुद्धः संकीर्णोनीचमध्यमैः॥” इति। अथ कश्चिन्मुनिकुमारोऽन्यस्तसमस्तविद्यपतया पण्डिततममन् परिच्छिन्नब्रह्मादिपिपीलिकान्तसमारिञ्जनस्वभावोविषयनिरपेक्षोभूत्वा तीर्थानि सेवमानोमध्येमागं सौमित्रिवचनात्रामेण कृत खरदूषणयोस्तदधिष्ठितस्य बलस्य च वधमाज्ञाय पद्धतिपर्यटनपरिश्रान्तोऽप्यनन्दपर्याकुलो भूत्वा रघुवीर मनसाभिनन्दन् तत्सम्बद्धितया तद्वशस्यैवाशिपमाशास्ते—**तिष्टत्विति**॥ अय दिवाकरान्वय एवमेवोदयमभ्युदयं प्राप्तः चिरकालंनिरपद्रवमवतिष्ठामित्यर्थ। अनुमेव रामेण कृतपरममुपकारमभिप्रेत्य तदुत्पविश्यानस्य दिवाकराग्वयस्याप्याशीर्वादः कृत तमेव व्यक्तीकरोति—**यमिति॥**यदिवाकरान्वय विभूषयता विशेषेद्यालङ्कुर्वता। यथा रामेण दिवाकरान्वय उज्जमोऽभूत् न तथान्येन केनापि पूर्वेणराज्ञेति भावः। तथाभूतेन रामेणसपांएव वनभूमयन केवलं जनस्थानमेव मद्विधानामपि कौमारे वयसि रिक्तानामपि स्वैरसष्टापमा पूगा तीर्थयात्राग्यापृतस्य सर्पेष्वेव वनप्रवेशेषु स्वैरसशारमाभात्। वनभूमय इत्यनेनसतोपातिशयो व्यस्यते। कथस्वैरसञ्चारपमरश्चवनभूमीनामत आह—**खरेति॥** खरदूषतौवसुंधारौनाविको दरया सा।ऐनांप्रतिनिदव्यृक्तान् एवंधारवारोपः। **यातुधानकेतुमतीमिति॥**

वर्तिनींकृतवता कृताः खलु मद्विधानामपि स्वैरसञ्चारक्षमा वनभूमयः। साम्प्रतं नूनं रामाश्रयाद् राक्षसजीवितरसज्ञा मृत्युजिह्वालङ्कामपि लेढि। (किञ्चिद्गत्वा) तत् क्व नु खलु तीर्थयात्राश्रमं विगमयामि। (परिक्रम्यावलोक्य) अत्रासन्नेनाश्रमेण भवितव्यम्। तथा हि—

—————————————————————————————————————————

केतुशब्दोध्वजे कूपके च वर्तते। ध्वजेन नित्ययोगात् केतुमतीति सेनायास्सज्ञा। यथाह अमरसिहः "ध्वजिनी वाहिनी सेना" इति। तथा कूपकेन नित्ययोगात्पोतस्यापि केतुप्रतीशब्दवाच्यत्वम्। स्मर्यते च नित्ययोगे मतुप्प्रत्यय। "भूमनिन्दाप्रशंसासु नित्ययोगेऽतिशायने। संसर्गेऽस्तिविवक्षाया भवन्ति मतुबादय॥" इति। तथा च शब्दश्लेषोऽत्र यातुधानसेनाया पोतत्वारोपनिबन्धनतया रूपकालङ्कारशेषता प्रतिपद्यत इति ज्ञेयम्। **जनस्थानतो यमस्थानवर्तिनीं कृतवतेति॥** यदि यातुधानसेना रामेण जनस्थानतोऽपसारिता वनान्तर लङ्कापुर वा गता स्यात्, अतः पुनरागमनशङ्क्या स्वैरसञ्चारो न लभ्येत। यतः सा यमस्थानवर्तिनी कृता अतः पुनरागमनभयाभावेनाद्यप्रभृति सर्वत्र स्त्रीबालवृद्धानामपि स्वैरसञ्चारो भवतीत्यर्थ। ननु खरदूषणादिभ्यो बलवत्तमेषु दशग्रीवादिषु जीवत्सु कथ स्वैरसञ्चारलाभः अत आह—

**साम्प्रतमिति॥** अयमर्थः। सर्वत्राप्रतिहतप्रवेशापि मृत्युजिह्वाएतावन्त काल राक्षसजीवितरसोत्सुकापि रावणादिभयादलब्ध तत्प्रसरा तदर्थं कञ्चनाश्रयमपेक्षमाणा साम्प्रतमिदानी रामाश्रयात् रामाभिधानं लोकोत्तरगुणसम्पन्नमाश्रय लब्ध्वा। 'ल्यव्लोपे पञ्चमी"। अथवा रामस्याश्रयात्आश्रयणात्। “कर्तृकर्मणोःकृति" इति कर्मणि षष्ठी। **राक्षसजीवितरसज्ञा॥**राक्षसाना जीवितरसमनुभवन्ती। पूर्वं रावणाद्यधिष्ठितत्वेनाचिन्तनीयामपि लङ्कां लेढि यथा स्वाद्य मध्वाद्ययतेनाम्वादयति एव विशिष्टाश्रयलाभादयतेन निष्प्रति वन्ध विनाशयिष्यतीति। अनेन ग्रन्थेन कविना सर्वराक्षसबधोत्साहस्य बीजभूतस्य खरदूषणवधेनावान्तरप्रयोजनेन विच्छेदे प्रसक्ते तदविच्छेदाय कविना द्वितीयार्थप्रकृतिर्निबद्धेति ज्ञेयम्। यथाह—

'स्वल्पोद्दिष्टस्तु सद्धेतुर्वीजं विस्तार्यनेकधा। अवान्तरार्थविच्छेदे बिन्दुरच्छेदकारणम्॥” इति। अथ तीर्थयात्रापरिश्रमापनयाय शीतल प्रदेशमन्विष्य किञ्चिद्गच्छन्नेव सिकतागनदर्भास्तरणादिभिराश्रमासत्तिमनुदाय सन्तुष्टो भूत्वाह—

**अत्रेति॥** अत्र नदीतीरे आश्रमेणासन्नेन भवितव्यम्।

दर्भैः सैकतमण्डलानि सरितः श्यामानि मन्त्रास्तृतै-  
  रभ्यासात् कलमाह शाखिनि शुकी वाक्यानि वैखानसः।  
ऊधो मातुरपास्य मां प्रति जटाचीराजिनप्रत्ययात्  
 नीवाराञ्जलिभिर्भृता मुनिसुतैरायान्ति बाला मृगाः॥१॥

  अत्र न शृणोमि स्वाध्यायम्। (ध्यायन्) न पश्यामि होमधूमम्। भवतु, प्रविश्य ज्ञास्ये। (प्रविश्यावलोक्य) इदमाश्रमपदमचिरोत्सन्नमिव दृश्यते। तथा हि—

—————————————————————————————————————————

 कुत इत्यत आह—**दर्भैरिति॥** सरित सैकतमण्डलानि नद्या सिकतामयाना प्रदेशाना समूहा मन्त्रास्तृतैब्रह्मयज्ञाद्यर्थ मन्त्रपूर्वकमास्तृतैदर्भैश्यामानि। अनेन महर्षीणा पञ्चयज्ञानुष्ठानतात्पर्य दर्शितम्। चिह्नान्तरमाह—

शाखिनि महीरुहे स्थिना शुकी वैखानसैस्तृतीयाश्रमस्यैः मुनिभिस्सहाभ्यासात्
नित्यमेवालुप्तस्वरवर्णपदक्रमादिविशिष्टाध्यापनाध्ययन-श्रवणपूर्वकाभ्यासजनितादवधारणाद्धेतोः स्वयमेव वाक्यानि कलमाह उच्चारयति। कलशब्देन मुनीनामुच्चारणात् शुकीसमुच्चारणस्य स्वरवर्णाद्यलोपेन विशिष्टस्यैव सतो नादमाधुर्येणाधिक्य दर्शितम्। अनेन विद्याभ्यासजनितविज्ञानाधिक्यमावेदितम्। अथापरेण लिङ्गेनाश्रमासत्तिमनुमिनोति। बाला मृगाअत्यन्त बालत्वेन स्वयं तृणादिभक्षणासमर्था हरिणादयो मातुरूधोऽपास्य स्तन्यपानसमय एव मुनिकुमारकृतोपलालनातिशयसमुद्भूतेन स्नेहेन स्रवत्क्षीरमप्यूधोभारमुत्सृज्य जटाचीराजिनप्रत्ययात्जटाचीराजिनैकृतात् विश्वासात् मदङ्गस्थ-जटाचीराजिनादि-दर्शनेनापरिचितचरेऽपि मयि परिचितचरमुनिकुमारबुद्ध्या सञ्जातात् विश्वासादित्यर्थ। सञ्जातोत्सुक्या भूत्वा मा प्रत्यायान्ति। अत्र हेतु—

**मुनिसुतैर्नीवाराञ्जलिभिर्भूता इति॥** अनेन वाक्येन कुमाराणामपि दयालुत्व दर्शयतान्येषा दयालुत्वातिशयो दर्शित॥१॥

 एव बहिरङ्गभूतै चिन्हैराश्रमासत्तिमनुमाय तदनन्तरमन्तरङ्गभूतस्वाध्यायाध्ययनहोमधूपाद्यनुपलम्भेन डोलायमानमानसो भूत्वाह—

**अत्रेति॥** भवतुशब्द करिष्यमाणकर्माध्यवसाये। यथाह—

"भवत्वान्तरानिर्णये" इति। अथ प्रविश्यावलोक्य मुनीनामदर्शनेन तत्कालवृत्तकर्मानुष्ठानचिन्हभूतहुतगन्धाद्युपलम्भेन च मुनिभिस्तत्कालकृतमाश्रमाणां परित्यागमनुमिनोति— **इदमिति॥** अचिरोत्सन्नमचिरेण विनष्ट विनष्टा पुरीत्यादिवदाधेयविनाशस्याधारे उपचारेणैवमुक्तम्।

विसृजति हुतगन्धं वेदिरास्तीर्णदर्भा  
   न जहति वलिभूमौ षट्पदाः सौहृदय्यम्।  
इदमपि तरुशाखाचक्रवाले विषक्तं  
   द्विगुणयति पिशङ्गं वल्कलं पल्लवानाम्॥२॥

अत्र हि कञ्चिद् विद्यते चेदाह्वयामि। अहमतिथिः कोऽत्र भोः!  
   (नेपथ्ये) इत इतः स्वागतमतिथये।

ऋषिः—

न शून्यमिव।

(ततः प्रविशति यात्रासम्भारव्यापृतो वृद्धतापसः)

वृद्धः—

इत इतः स्वागतमतिथये।

—————————————————————————————————————————

विनाशचिन्हाद्येव दर्शयति—

**विसृजतीनि॥** इय वेदी गार्हपत्याहवनीययोर्मध्ये उत्खातः आकीर्णदर्भ भूप्रदेशो वेदिः। यद्यपि हुतगन्धविसर्जने वेदिनं साक्षात्कर्त्रीतथाप्याहवनीयसामीप्याद् वेद्याः सत्त्वारोपेणैवमभिधान सङ्गच्छते। षट्पदाः बलिभूमौ तत्कालानुष्ठिभूतयज्ञाया भूमौ सौहृदय्य सुहृदयत्व हृदयसौख्यमिति यावत्। बल्यर्थचन्दन-कुसुमादि-परिमलमध्वास्वादादिसभूतमानन्द न जहति। किन्त्वनुभवन्त्येवेत्यर्थः। तरुशाखाचक्रवाले विषक्त वातादिभिरनार्द्रभूतता संभावयितु तरुणा शाखासमूहे विषक्तमवस्थितम्। अवस्थापन विना तदसभवात्तदाक्षिपति। एवभूतमिद वल्कलमपि कर्तृ पल्लवानां पिशङ्ग कर्म द्विगुणयति। गोरोचनासदृशो वर्णःपिशङ्गइत्युच्यते। अत्र गुणमात्रपरश्चाय शब्द। अत एव पटस्य शुक्ल इतिवत् पल्लवानां पिशङ्गमिति गुणिना सम्बन्धो दर्शितः। वल्कलगतस्य पिशङ्गिम्न पल्लवेषु सक्रमणात् द्विगुणत्वम्। वल्कलमित्येकवचन सामान्येकत्वाभिप्रायेणेतिज्ञेयम्। इह वल्कलाना नूतनत्वेनानतिचिरशोधितत्वेन च सभूतः पिशङ्गिमातिशयःआश्रमस्य तत्कालपरित्यागावगमे लिङ्ग भवति॥२॥

** अत्र कश्चिद् विद्यते चेत् आह्वयामीति॥** आह्वानेनतज्ज्ञास्यामीति पर्यवसानम्। अथ दशग्रीव मारीचाश्रम प्राप्तमाकर्ण्य तद्भयान्मुनिषु निर्गतेषु कश्चित्तापसो वार्धककृतयाशक्त्या विलम्बमानो यात्रार्थ दण्डासनक-मण्डल्वादि-समारोद्वहनव्यापृतःसहसा मुनिकुमारस्याह्वानमाकर्ण्याह—

**इत इत इति॥**इहात्यन्तवृद्धेन सम्भ्रान्तमानसेनाप्यतिथिगोचरः समुपचारो नोज्झित इत्येतदवगम्यमानं तत्रत्यानां ऋषीणामतिथिपूजातात्पर्यातिशयमावेदयति।अत्र दर्भैरित्यत्र जपयज्ञे भूतयज्ञे च तात्पर्य

ऋषिः—

तपोधन! भवन्भावावशेषं बह्वाभोगमाश्रममहं पश्यामि।

वृद्धः—

अयं तावत् पौलस्त्यबन्धोर्मारीचस्याश्रमः।

ऋषिः—

श्रूयते स काशिकसुतेभ्यो रामशरोच्छिष्ट इति। किंस एव।

वृद्धः—

अथ किम्। अस्ति रावणभगिनी शूर्पणखा।

ऋषिः—

तिष्ठ, तपोवने रामशासनात् सञ्चरतो लक्ष्मणस्य

—————————————————————————————————————————

दर्शितम्। इदानीमतिथिपूजात्मके मनुष्ययज्ञे च श्रद्धादर्शिता। एव पञ्चयज्ञानुष्ठानपरत्वमधस्तनेन ग्रन्थेनावेदितं भवतीति। अथाश्रमस्याचिरोत्सन्नत्वे हेतु जिज्ञासमान आह—

**तपोधनेति॥** भवन्मात्र भवानेनावशेषः अवशिष्टो यस्मिन्। अवशेषशब्देन पूर्वं सन्निहितानामेवेदानीं निमित्तान्तरादसन्निधानं दर्शितम्। तेन तन्निमित्तजिज्ञासामा सूचिता। बह्वाभोगत्व तस्य बहुमुनिजनसद्भावार्हत्वं गमयति। इहाश्रमस्यैवभावे किं निमित्तमिति प्रश्ने वाक्यस्य पर्यवसानम्। अथ तन्निमित्त वक्तु उपोद्घातरूप कथान्तर प्रस्तौति—

**अयमिति॥** तावच्छब्देन प्राथम्यवाचिना पश्चादपि बहु वक्तव्यमस्तीति सूचितम्। **पौलस्त्यबन्धोरिति**॥ तत सक्रोध इत्यादिना वक्षमाणस्य रावणकर्तृकस्य मारीचाश्रमगमनस्य बीजत्वेनोक्तम्।अयमित्यनेनाश्रमस्यासन्नत्वेन तत्रत्यवृत्तान्तपरिज्ञानसौकर्यं दर्शितम्। **श्रूयते इति॥** स मारीच कौशिकसुतेभ्यरामशरोच्छिष्ट श्रूयते इत्यन्वय। कौशिकसुतेभ्य इत्यनेन समानवयस्कत्वेन तै सह स्वैरसंभाषणसभावना दर्शिता। उच्छिष्टशब्देन यथा भोक्ता भुज्यमानस्यौदनादेरेकदेश प्रस्तरादिदोषमिश्रतया उपेक्ष्यते तथा कवलीकियमाणसुबाह्वादिराक्षसेन रामशरेण भयचापल पश्यतायप्युपेक्षित इति दर्शितम्। श्रूयत इति वर्तमाननिर्देश श्रवणकार्यस्य तद्वृत्तान्तावगमस्यकौतुकानुवृतिं दर्शयितु कृत इति।

 **किं स एवेति॥** किं स एव भवता मारीच इत्युक्त इत्यर्थः। अथ वृद्धतापसस्तद्वचनादेव मारीचस्य रामभयात् तपश्चरण तेनाविदित जानानः तत्कथनमुपेक्ष्य दशग्रीवस्य मारीचाश्रमप्राप्तिनिदानभूताशूर्पणखावृत्तान्त वक्तुमारभते—

**अस्तीति॥** तिष्ठेत्यनेन गतिनिवृत्तिवाचिना वचनोपरतिर्लक्ष्यते। एतन्मा वोच इति यावत्। तपोवने रामशासनात् सञ्चरतो लक्ष्मणस्येत्यनेन कविना रामलक्ष्मणयोः सह प्रवेशाभावनिमित्तं दर्शितम्। अनेनैव लक्ष्मणेनाभिघास्यमानस्य

मुखादेव श्रुतं शूर्पणखाविरूपकरणं खरदूषणवधश्च, ममापूर्वोमारीचवृत्तान्त एव।

वृद्धः—

ततः सक्रोधो रावणः मारीचस्याश्रममागतवान्।

ऋषिः—

ततस्ततः।

वृद्धः—

ततः “त्वं मृगरूपेण रामं विलोभ्य दूरीकुरुष्व, तावदहंसीतां स्वीकरिष्यामि" इति बहुशस्तेन स निर्बद्धः।

ऋषिः—

ततस्ततः।

वृद्धः—

ततस्तदानीं रामगौरवं बहुधा व्याहृत्य मुहूर्तंतूष्णीं समपद्यत स मारीचः।

ऋषिः—

सदृशमनुष्ठानमस्य। ततस्ततः।

वृद्धः—

ततः सक्रोधो रावणः

रचयन् भ्रुकुटीः प्रहस्य कोशा-  
    दुदहासीदसिमुन्मयूखरेखम्।  
विषमीभवति स्म यस्य धारा  
    सममैरावतदन्तिदन्तकोशैः॥३॥

—————————————————————————————————————————

चूडामण्यादिलाभावसरप्राप्तिरपिदर्शिता। **समापूर्व इति॥** योऽय मारीचस्याश्रम इत्यनेन मारीचवृत्तान्तो वक्तुमुपक्रान्तः स एवापूर्व। अविदितचरत्वादभिनव इत्यर्थ। **ततः सक्रोध इति॥** खरदूषणवधश्रणानन्तर अथवा आत्मभगिनीवैरूप्यकरणात्खरदूषणवधाच्च होतोसक्रोध इति। **तावदिति॥** यावन्मायाबलपरिगृहीतविचित्रमृगरूपेण सीतासविधात् त्वया रामो दूरीकृतो भवति तावदित्यर्थः। **बहुश इति॥** बहुशो निर्बन्धेन निवृत्ते कर्मणि तस्यात्यन्तमननुमतिर्गम्यते। तदेवाननुमननप्रकारमाह—

**रामगौरवमिति॥ सदृशमिति॥** यदिदमात्मभागिनेयेन निर्बन्धे कृतेऽपि परवञ्चनात्मकात् कर्मणो निवर्तनं कृतं तत्तपश्चरणात्मकस्यानुष्ठानस्यात्यन्तं सदृशमनुरूपमित्यर्थः।

   **तत इति॥** ततोऽनन्तरं बहुधा व्याहृतरामगौरवश्रवणादात्मनियोगानादराच्च रावणः सक्रोधो भूत्वा प्रहस्य रामगौरवप्रतिपादनपर वावयतद्भौतिकृतं मन्यमान इव प्रकृष्टेन हासेनाधिक्षिप्य भ्रुकुटीरत्यन्त रचयन्। भ्रुकुटीति भ्रुवोःक्रियाविशेषः। यथोक्त भरतमुनिना—

"भ्रुवोर्मूलसमुत्क्षेपातभ्रुकुटी परिकीर्तिता।"

ऋषिः—

तत्र न विस्मयः। ततस्ततः।

वृद्धः—

ततः सद्यः प्राणभयान्नु पूर्ववैरस्मरणान्नु स रावणविधेयतां प्रतिपन्नः।

ऋषिः—

ध्रुवमभिजनानुरूपमनुष्ठानम्। कुतः,

असतां सहजो भावश्छन्नः केनापि हेतुना।  
संस्कार इव बीजानां फलेन सह जायते॥४॥

—————————————————————————————————————————

इति। तथा तेनैवास्याक्रोधानुभावत्वमपि दर्शिनम्। "क्रूरा रूक्षारुणोद्वृत्तनिष्टब्धपुटतारका। भ्रुकुटी कुटिला दृष्टि क्रुद्धा क्रोधे विधीयते॥” इति। कोशादुन्मयूखरेखम् उद्गता मयूखरेखा यस्मात् त चन्द्रहासाख्यमसिमुदहासीदुद्धृतवान्। यस्य चन्द्रहासस्य धारा एकैव ऐरावत, ख्यस्य वासवदन्तिनो दन्तकोशैश्चतुर्भिरपि सम विषमीभवति स्म विप्रतिपद्यते स्म। विषमीभावो मनोवाक्कर्मणा साम्याभाव प्रातिकूल्यमिति यावत्। योगिप्रतियोगिनोर्हिमनोवाक्कर्मणा प्रातिकूल्येन प्रवृत्तिर्विप्रतिपत्तिः॥३॥

 **तत्र न विस्मय इति॥** अनादृतात्मवचनस्य स्वमातुलस्य वधायोद्यतो रावण इति यत् तत्र न विस्मयलेशोऽपि। तस्यैतादृशस्य कर्मणः स्वभावसिद्धत्वादिति भाव। **सद्य इति**॥ यद्यपि रामगौरवं जानानेन तेन रामादप्यात्मविनाशो निश्चित एव तथापि तत्क्षणे प्राणान् रक्षितुं रावणस्य विधेयतामधीनतां प्रतिपन्न इत्यर्थं। **पूर्ववैरस्मरणान्न्विति॥** पूर्ववैरानुस्मृतौ सत्यामपि पूर्वमसौ प्राणभयात् तपश्चरणव्याजेन तूष्णीं भूतोऽभूव। इदानीं सर्वथा प्राणविनाशे निश्चिते भागिनेयप्रिय पूर्ववैरनिष्क्रय चैकेन कर्मणा साधयितुमुद्यतोऽभूदिति भावः। **ध्रुवमिति॥** अभिजनानुरूप दुष्टजन्मनोऽनुरूपमेतदनुष्ठानमित्यर्थ। अथवाभिजन कुलम्। राक्षसकुलस्यानुरूपमेतदनुष्ठानम्। यथामरसिंह—

"कुलेऽप्यभिजनो जन्मभूमौ" इति। अत एव ध्रुव स्थिरम्। तपश्चरणात्मकधर्मानुष्ठानं तु रामभयाद्युपाधिकमेव। अतस्तस्माज्जन्मसिद्धत्वेन परवञ्चनाद्यधर्मानुष्ठानस्यैव बलवत्तरत्वमिति भाव। ननु न मारीचस्य जन्मसिद्धः परवञ्चनाद्याग्रहो रामवञ्चनात्मकेऽनुष्ठाने निमित्त तस्य रामभयात् क्रियमाणेन तपसा विनाशितत्वात्। अतःप्राणभयमेवात्र हेतुरित्यभिप्रायेण हेत्वपेक्षा दर्शयति—

**कुत इति॥**

** **असतां जात्यैव दुष्टानां दानवराक्षसादीना सहजो यो भाव परहिंसावञ्चनाद्यभिरुचिः स यदा केनापि हेतुना भयादिना छन्नः स्वकार्यभूतपरहिंसाद्यकरणात्

ततस्ततः।  
वृद्धः—

ततस्तस्मादितो रावणदूषितादुद्विग्ना निरगच्छन्नियमिनः। दृश्यते ननु त्वयापि मे गमनत्वरा।

ऋषिः—

यद्येवं साधयतु भवान्। अहमितो गच्छामि।

वृद्धः—

बाढम्।

(निष्क्रान्तौ)

विष्कम्भकः।

<MISSING_FIG href="../books_images/U-IMG-1720864733Screenshot2024-07-09103520.png"/>

(ततः प्रविशति रामः सीतया सह)

रामः—

(निमित्तं सूचयन्) देवि! अयमद्य

आक्रान्ताः किन्नु वालो भरत इति परैरुत्तराः कोसला मे  
   स्वर्गं शोकातिभारान्मम जनकसुते! किन्नु याता जनन्यः।

—————————————————————————————————————————

तिरोभूतो भवति तदान्येषामय भावो विनष्ट इति प्रतिभासो भवति। पुनस्तस्य हेतोरपगमे सति स्वकार्यं परहिंसादि कुर्वाणः फलेन सह जायते परमफलेन वञ्चनमरणादिना सहाभिव्यज्यते। फलाभिव्यक्तौसत्यमेषा सहजो भावो न विनष्ट किन्तु छन्न एव एनावन्त कालमवस्थित इत्यवगम्यत इत्यर्थ। अत्र जायत इत्यनेनाभिव्यक्तिर्लक्ष्यते। अत्र दृष्टान्तः। यथा बीजाना सस्कारःदृष्टरूप त्वान्निसर्गत एव छन्नोऽनभिव्यक्तः सन् अङ्कुरादिकार्य कुर्वाणः परमफलेन व्रीह्यादिना सहावगम्यते। अत्र केनापि हेतुनेति न दृष्टान्तो योजनाय॥४॥

 एव मारीचवृत्तान्तमभिधाय तपोवनस्य रावणदूषितत्व तपोधनानामसन्निधाने हेतुमाह—

**तत् इति॥** एव चेत् भवान् कुतो नागादिति चोद्यानवकाशाय दृश्यत इति। **साधयतु भवानिति॥** यतो भवतोऽतिथिगोचरसमुदाचारविधानस्य वा ममातिथ्यपरिग्रहस्य वा नायमवसर। अत साधयतु शीघ्र गच्छ त्वित्यर्थः। अहमपि शीघ्रमन्यत्र गत्वाध्वश्रममपनयामीत्यर्थ। एव कवि शुद्धविष्कम्भकेण वृत्त खरदूषणवध रावणस्य सीताहरणोद्यम च वर्तिष्यमाणं तन्नियोगात्मारीचस्य मायाप्रयोगं च सूचयित्वाधुना अङ्कमारभते—

**ततः प्रविशतीति॥ निमित्तं सूचयन्निति॥** अनिष्टसूचक वामबाहुस्फुरणादि निमित्तमभिनयन्नादेत्यर्थ।

 देवि 'जनकसुते! वामाक्षि! इति सम्बुद्धत्रयेण कान्त्यभिजनलावश्यप्रकर्षै

रक्षोभिश्छन्नमन्यैः खरवधरभसाद् वर्तते किन्नु माया  
  वामो वामाक्षि ! बाहुः स्फुरति तव शिखाबन्धनस्यैकबन्धुः॥

—————————————————————————————————————————

सीताया प्रशसा क्रियते। अनया प्रशसया प्रणयातिशयो व्यज्यते। अय च प्रणयातिशयो भाविनो विरहदुःखस्य पोषकतांप्रतिपत्स्यते। अद्येदानीं वामो बाहुभूयो भूयस्फुरति यतस्ततोऽस्माक किञ्चिदनिष्ट अवश्यम्भावीति मन्यामहे। तत्र पितरि स्वर्गं गते मयि च दूरस्थे परैश्छिद्रान्वेषिभि। **बालो भरत इति॥** इतिशब्द हेतौ। भरतस्य बालत्वात्। त परिभूय मे उत्तरा कोसला आक्रान्ता किन्नु। बालो भरत इत्यनेन षष्ठ्यन्तेनास्मच्छब्देन च एवंभूतानिष्टशङ्कायां भ्रातृस्नेहो राज्याभिलाषश्च निमित्तत्वेन गम्यते। न चास्य वचनस्य हते राज्य इत्यनेन विरोध इति वाच्यम्। तस्य सौमित्रेर्मातृगोचरसरम्भनिरासमात्रपरत्वात्। इतरथा चतुर्दशवर्षानन्तर राज्यप्राप्तिरपि न घटेत। अथ भरतस्य बालत्वेऽप्यशक्तिर्न शङ्कितु शक्यते। अस्माक च वन गताना चतुर्दशसवत्सरेषु द्वित्राः एव सवत्सरा अवशिष्यते। अत इदानीं भरतस्य बालत्वमप्यपगतप्रायमेव। अस्माक च राज्यप्रवेशकालोऽचिरेण वर्तिष्यते। अत परैरिदानीमुत्तरकोसलाक्रमणे चिन्तापि न क्रियेतेति मन्यमानो मातृस्नेहेनान्यदनिष्टमाशङ्कते—

**स्वर्गमिति॥** मम जनन्य इत्यविशेषनिर्देशेन कैकेयीसुमित्रयोरपि कौसल्यायामिव भक्तिस्नेहादीनामाधिक्य गम्यते। शोकातिभारात् भर्तृवियोगेनास्मद्विप्रवासेन च जनितस्य प्रतिक्षण वर्धमानस्य दुःखस्यातिशयेन भरणात् स्वर्ग गताः किन्नु। अथैतावन्तं कालं दुःखं सोढ्वावतिष्ठमाना मम जनन्यः इदानीमवसितप्राये मम वनवाससमयेऽस्मद्दर्शनाशामवलम्ब्य जीवेयुरेवेति मत्वानिष्टान्तरमाशङ्कते—

**रक्षोभिरिति॥** कर्तृनिर्देशःक्रिया विनानुपपद्यमानस्तामाक्षिपति। ततश्चात्र मायाविशेषणतया क्रियमाणेति पद द्रष्टव्यम्। प्रत्यक्षतोऽस्मान् परिभवितुमसमर्थैरन्यै रक्षोभिः खरवधरभसात् खरादिवधसञ्जातात् क्रोधात् छन्न परोक्षीभूय क्रियमाणामाया वर्तते किन्नु। राक्षसमायाप्रभावप्रभव यत् किञ्चिदनिष्टमस्माकमनेन सूच्यते किन्नु। तत्रापि तव शिखाबन्धनस्येकबन्धुरित्यनेन मायाहेतुकस्य व्यसनस्य सीतागोचरत्वाशङ्का व्यज्यते। अत्र शिखाशब्देन केशपाशो लक्ष्यते। बन्धनशब्देन सान्द्रतयान्योन्य दृढ सश्लिष्यावस्थित समूहोऽभिधीयते। न तु नहन श्लथितशिरोरुहनिबन्धन तवमूर्धजन्मना उच्छ्वसत्कुसुमबन्धन सुरभिकेशबन्धनमित्या-

सीता—

अज्जउत्त! णं तवो एव्व संति अमङ्गलस्स।  
   आर्यपुत्र! ननु तप एव शान्तिरमङ्गलस्य।

(ततः प्रविशति मारीचः)

मारीचः—

(सचिन्तम्)

वन्धुस्नेहो नु पापस्य जन्मनः प्रभुता नु मे।  
अपहस्तितसद्वृत्तं यन्मयेदमनुष्ठितम्॥६॥

अथवा किं बहुना।

रामाभिधानस्य परस्य पुंसः शरव्यमापाद्य शरीरमेतत्।  
रक्षांसि सर्वाणि यमस्य लोकं प्रविश्य पूर्वं प्रतिपालयामि॥७॥

—————————————————————————————————————————

दिष्वस्मिन्नेव नाटके तथा प्रयोगदर्शनात् औचित्यातिरेकाच्च। मदीयवामाङ्कनिषादिन्याः तव शिखाबन्धनस्य केशकलापस्य सर्वदोद्वहनदानेनाश्रयभूतत्वात् एकबन्धुः प्रधानभूतो बन्धु। दक्षिणवाहोः सयमनालङ्करणादावेवोपकर्तृत्वम्। अस्य तूद्वहनेनाप्युपकर्तृत्वात् ततोऽधिकमिति भावः। इह शङ्का नाम व्यभिचारी दर्शितः। यथाह–“ अनर्थप्रतिभा शङ्का परक्रौर्यात् त्वदुनर्यात्। कम्पशोषादिवीक्षादिरत्र वर्णस्वरान्यता॥” इति॥५॥

 आर्यपुत्र! ननु तप एवामङ्गलस्य शान्ति शान्तिकरमित्यर्थः।

 मारीचोऽनिच्छन्नपि भवितव्यताबलात् रावणनियोगमङ्गीकृत्य राम वञ्चयितुमुद्यतः सानुतापमाह—

मया यदिद रामवञ्चनात्मक कर्मानुष्ठितमनुष्ठीयते। शान्तःपुष्ट इत्यादिवद् वर्तमाने निष्ठा। अपहस्तितसद्वृत्तमिति क्रियाविशेषणम्। पूर्वं मया नीचजनेन दुर्लभमपि यत्तपोऽनुष्ठान नाम सद्वृत्तमङ्गीकृत तदपहस्तित हस्तादपभ्रष्ट यस्मिंस्तत्तथोक्तम्। तत् बन्धुस्नेहः किन्नु। बन्धुस्नेहस्य कारणभूतस्यानुष्ठाने कार्ये समारोपादेवमुच्यते। मे पापस्य जन्मनः पापजातिसम्बन्धित्वात्पापत्व जन्मनः प्रभुता शक्ति किन्नु। अत्रारोपादेवमुक्तम्॥६॥

 अथानुष्ठीयमानस्य कर्मण श्रेयस्करत्वमवगम्य प्रसन्नो भूत्वाह—

**अथवा किं बहुनेति॥** सद्वृत्तपरित्यागादिनिबन्धनानुतापेनानुष्ठिते कर्मणि कारणचिन्तया च किमित्येवं प्रथमपक्षनिषेधे। अथवाशब्द पक्षान्तरपरिग्रहे।

 अध्यवसितस्य कर्मणः श्रेयहेतुत्वमाह—

**रामेति॥** अहमेतच्छरीरम्।शरीरशब्देन विनाशित्वेन तस्मिन्ननास्था दर्शिता। रामाभिधानस्य राम इति

तत् क्व नु खलु रामाश्रमः। यत्र सपत्नीकं रामं विचित्रमृगरूपेण विलोभयामि। (निष्क्रान्तः)

(ततः प्रविशति लक्ष्मणः कवचधरः)

लक्ष्मणः—

"खरदूषणवधादुद्धृतकण्टकं जनस्थानमासीत्। अतो यथास्वं युष्माभिराश्रमपदानि सनाथीक्रियन्ताम्” इत्यार्यशासनात् विज्ञापितानां मुनिवृषभाणामनुग्रहाल्लब्धं कवचमकालेऽपि धारयामि। अपि च तैर्दत्तमार्याभ्यामलङ्करणीयम्—

वहामि मायापिशुनं रिपूणां  

    शरीरयोगे सति धार्यमाणम्।  
आश्चर्यभूतं मणिमंशुमाला-  
    गूढं सरत्नं च कराड्गुलीयम्॥८॥

—————————————————————————————————————————

सज्ञामात्रेणाज्ञानामन्यभ्रान्तिंकुर्वाणस्य परस्य पुसश्रीनारायणस्य शरव्यमापाद्य वञ्चनात्मकस्यापि कर्मण फलभूतेन तच्छरलक्षतापादनेन श्रेय पर्यवसायित्वमिति भाव। पूर्वमेव यमस्य लोकमपरसम्बाध प्रविश्यान्यानि रक्षासि प्रतिपालयामि। इह शरीरादौ विरक्तिः दाशरथी भक्त्यतिरेको रावणादिष्वबहुमानश्च क्रमेण व्यज्यते। **सपत्नीकं रामं विलोभयामीति॥** सीताया अपि विलोभनेऽध्यवसायो दर्शित। राममित्यनेन रावणनियोग एव विलोभने हेतुः नात्मनप्रद्वेष इति दर्शितम्॥७॥

  अथ लक्ष्मणः खरदूषणवधानन्तररामनियोगान्मुनीनुपगम्यार्यशासनविज्ञाप्य तैरात्मने दत्त कवचमवमुच्यार्याभ्या दत्तमङ्गुलीयक चूडामणिं चादाय प्रतिनिवर्तमान हर्षातिशयेन तामवस्था निरूपयति— **खरेति॥** उद्धृतकण्टकमिति श्लिष्टम्। यथामरसिंहः"सूच्यग्रे क्षुद्रशत्रौ च रोमहर्षे च कण्टकः।" इति। युद्धसमय एव कवचधारणस्यौचित्यात् अकालेऽपीत्युक्तम्। अकालधारणे हेतु—

**मुनिवृषभाणामनुग्रहाल्लब्धमिति॥** अनेन तद्भक्तिवैवश्यमधारणेऽनादरप्रसङ्गश्चाकालेऽपि कवचधारणहेतुरिति दर्शितम्।

 **अपि चेति॥** तैरार्याभ्यामार्यायै आर्याय च दत्तमाश्चर्यभूतं मणिं चूडामणिं सरत्नकराड्गुलीय च वहामीत्यन्वयः। विशेषणान्युभयत्र साधारणानि।

यावदार्यमुपसर्पामि। (उपेत्य) जयत्वार्थः।

रामः—

(विलोक्य) दिष्ट्या लब्धानुग्रहो लक्ष्मणः। लक्ष्मण! किं दृष्टस्त्वया स वन्द्यो जनः।

लक्ष्मणः—

दृष्टः प्रत्येकं समूहतश्च। यथोक्तं विज्ञापितश्च।

रामः—

(आसनादुत्थाय) किमाज्ञापयन्ति परापरविदः।

लक्ष्मणः—

आर्य! श्रूयताम्।

"क्षतजकणिकापातात् सन्ध्याघनच्छवि रक्षसां  
  नृवर! सलिलं गोदावर्या न नो नियमक्षमम्।  
विषमिततला देवी विश्वम्भरा च समन्ततो  
  धरणिधरसङ्काशैस्तेषां कलेवरसञ्चयैः॥९॥

—————————————————————————————————————————

अंशुमालागूढ परितः प्रसृमरैःरश्मिसमूहैश्छन्न अत एवालङ्करणीयमत्यन्तमलङ्करणयोग्य न केवलमलङ्करणमेवानयोः प्रयोजनम्। परमं प्रयोजनान्तरमप्यस्तीत्याह—

**धार्यमाणं** अलङ्क्रियमाणम्। आभ्यामलङ्कृताङ्गयोरार्ययोर्मायिनां रिपूणा शरीरेण योगे सस्पर्शे सति तेषां मायापिशुन मायासूचक मायेयमिति ज्ञानस्य हेतुभूत तन्निवर्तकमिति यावत्। "पिशुनौ खलसूचकौ" इत्यमरः॥८॥

 **दृष्टः प्रत्येकं समूहतश्चेति॥** प्रथमं प्रत्येकं दृष्टाना पुनः संभूय मायोपशमनोपायभूतचूडामण्यादिनिष्पत्त्यर्थं चिन्तामावेदयति—

**परापरविदाइति॥** परमुत्कृष्ट परब्रह्म अपर तदर्वाचीन अविधाख्यमज्ञान तदुभय विदन्तीति परापरविद।आर्य! इत्याज्ञापयन्तीति सम्बन्धः।

 आज्ञापनप्रकारमाह—

**क्षतजेति॥** हे!नृवर! लोकोत्तरपराक्रमादिगुणसम्पन्नतया सर्वेषामेव नृणां श्रेष्ठ। यदिदं भवता लक्ष्मणमुखेन यथास्वमाश्रमपदेष्ववस्थानं निवेदितं तदत्यन्तमुचितमेव किन्तु कतिपयान्यहान्यतीत्य तत् करिष्यामः। यतो गोदावर्याः सलिलमिदानीं नोऽस्माक नियमक्षमनियमशब्देनइतिकर्तव्यतादिभिः कालविशेषैर्मन्स्रविशेषैश्च नियतानि त्रिपवणस्नानब्रह्मयज्ञतर्पणादीनि नियम्यन्त इत्यनया व्युत्पत्त्याभिधीयन्ते। तेषां न क्षम अनुचितमित्यर्थः। अत्र हेतुः रक्षसां क्षतजकणिकानां रुधिरबिन्दूनामापातादिति। रुधिरबिन्दुभिन्नत्वज्ञाने लिङ्ग सन्ध्याघनच्छवीति। हेत्वन्तरमाह—

**विषमितेति॥** यतश्चदेवी विश्वम्भरा धरणिधरसङ्काशैःपर्वतसमानैस्तेषां कलेवरसञ्चयैः समन्ततो विषनिततला साञ्जात-

ततः कतिपयाहमत्रस्था एव वयं भद्रमुखमाशीर्भिर्वर्धयाम" इति।

रामः—

अयमनिर्बन्धविषयो राशिः। (उपविशति)

लक्ष्मणः—

प्रसीदत्वार्यः। (दर्शयत्याश्चर्यचूडामणिमद्भुताङ्गुलीयकं च)

रामः—

(दृष्ट्वा सविस्मयम्) आश्चर्यमाश्चर्यम्।

सीता—

अच्चरं अच्चरं। आश्चर्यमाश्चर्यम्।

रामः—

किमाह फलं स वन्द्यो जनः।

लक्ष्मणः—

आर्य!

मणिमंशुकेसरितमङ्गुलीयकं  
  कलधौतसिद्धमपि धारयन्ति ये।  
समवाप्य तानवशमाशु मायिनः  
  प्रकृतिं व्रजन्ति सहसा क्षपाचराः॥१०॥

—————————————————————————————————————————

निम्नोन्नतत्वरूपा। अनेनाशुद्धिः स्वैरसच्चाराक्षसत्व च दर्शितम्॥९॥

 यत एवं तत् तस्मात् कतिपयाहकतिपयान्यहानि अत्रस्था एव भद्रमुख त्वामाशीर्भिर्वर्धयामः। अनन्यपरेणाप्यनेन वाक्येन रामप्रशसापि तैः कृतेति द्रष्टव्यम्। **अयमनिर्बन्धविषयो राशिरिति॥** अत्र राशिशब्द समूहवाची प्रकरणबलात्मुनिसमूहे वर्तते। उत्तरत्रासाधारणसुखार्थी वर्ग इति वर्गशब्देन समूहवाचिना मुनिसमूहस्योपादानात् राशिशब्दस्यैवमर्थत्वं निश्चीययते। अयमभिप्रायः। यावत्गोदावर्याः तत्तीरप्रदेशाना वा शुद्धिर्भविष्यति तावदहमत्र स्थित्वा भवद्भिः सहैव गमिष्यामीति निर्बन्धमकृत्वैव त्व प्रत्यागा इति यत् तदत्यन्तं समीचीनमेव। यतो मुनीना समूहो निर्बन्धस्य विषयो न भवति। अथवा राशिशब्देन मेषादिकालैकदेशवाचिना तद्गत कालसामान्य लक्ष्यते। तथा चाय कालो निर्बन्धविषयो न पूर्वोक्तप्रकारेण गोदावरीतीरप्रदेशानां निवासयोग्यत्वाभावादित्यर्थ सम्पत्स्यते। **किमाह फलं स वन्द्यो जन इति॥** जटाचीरधारिणामस्माकमलाङ्क्रियानपेक्षित्वात् तन्मात्रफलत्वमनयोर्न संभवतीति अभिप्रेत्य फलान्तरप्रश्नः कृतः।

 तदुक्त फलमाह—

**मणिमिति॥** ये अशव एव केसराः सन्जाता अस्येति अशुकेसरितम्। "तदस्य सञ्जात तारकादिभ्य इतच्" इति इतच्। एतदुभयो-

इति। प्रसीदत्वार्यःन महर्षिशासनमुपेक्षणीयम्।

(पुनरुपनयति)

रामः—

लक्ष्मण! कवचस्य किमाह फलमसाधारणसुखार्थी वर्गः।

लक्ष्मणः—

शरेभ्यो मर्माणि रक्षतीति।

रामः—

यद्येवम्, आनय प्रतिगृह्णामि सिद्धार्थानां प्रीतिलताकुसुमम्। (आदाय चूडामणिं सीतायाः शिखापाशे बद्ध्वाआत्मनः कराङ्गुलिमङ्गुलीयेन योजयति)

सीता—

(ससंभ्रममवलोक्य) अज्जउत्त! किं एदं परं अच्चरिअं।  
       आर्यपुत्र! किमेतदपरमाश्चर्यम्।

राम

ः—

लक्ष्मण! पश्य पश्य रूपपरिवर्तनं वनान्तरस्य।

लक्ष्मणः—

आर्य! पश्यामि।

कस्य किन्नु कुतस्त्यन्नु केनेदं दीप्यते वनम्।  
अनभ्रविद्युदापातपरीतैरिव पादपैः॥११॥

—————————————————————————————————————————

विशेषण सरल च कराङ्गुलीयकमित्युक्तत्वात्। तथाभूत मणिं कलधीतसिद्ध हेम्ना सिद्धिमुपगत अड्गुलीयं च धारयन्ति। मायिनो मायया रूपान्तरं प्रतिपन्नाः क्षपाचराः तान् समवाप्य सस्पृश्याशु तदैवावश मायया प्रकृतिप्राप्तिनिरोधने सत्यपि प्रकृतिं स्वरूप व्रजन्ति इत्येतत् फलमाहेति। शेषमुन्नेयम्॥१०॥

 असाधारण नित्य सुखमर्थयत इति असाधारणसुखार्थी। **सिद्धार्थानां प्रीतिलताकुसुममिति॥** सिद्धः अर्थःपरमपुरुषार्थो येषा ते सिद्धार्थाः। अड्गुलीयादौ कुसुमत्वारोपे कान्तिप्रकर्षोऽलङ्करणीयत्वं च समानो धर्मोनिमित्तम्।तत्कारणत्वेन पुन प्रीतेर्लतात्वमारोपितम्। रूपकमत्रालङ्कारः। यथाह**—**

"अभेदप्राधान्य आरोपःआरोपविषयानपह्नवे रूपकम्।" इति। अथ मारीचेन मायाप्रभावासादितविचित्रमृगरूपेण स्वतेजः पटलसमुद्योतिते रामाधिष्ठिते वनप्रदेशे सीता सहसा वनस्य वर्णभेदमवलोक्य ससंभ्रममाह**—**

**आर्यपुत्र! आश्चर्यभूतचूडामण्यादेरपरमाश्चर्यं दृश्यते किमेतत्॥** अथ रामो विलोक्य तदेव लक्ष्मणाय सकौतुक दर्शयति**—**

**पश्य पश्येति॥ आर्य! पश्यामीति॥**इह वर्तमान निर्देशन दर्शनसमय एव रामेण दर्शनेन प्रेरणा कृतेति दर्शितम्।

 दर्शयसमये दृश्यमानगोचरत्वेन समुदीयमानान् जिज्ञासाविशेषानाह**—**

(नेपथ्ये मुर्मुराशब्दः क्रियते। सर्वे ससम्भ्रमं विलोकयन्ति)

रामः—

पथि जलसुचामुत्सर्पिण्या रुचा गतिविभ्रमा-  
  दनिमिषपतेरातन्वानंशरासनमद्भुतम्।  
रजतचरणं रत्नग्रीवं हिरण्मयविग्रहं  
  तरुणि! तरुणं वीक्षस्वारान्मृगं मृगलोचने!॥१२॥

——————————————————————————————————

**कस्येति॥** प्रथमदर्शनसमय एवानिर्धारितवस्त्वाकारनिर्विकल्पमापातज्ञान किन्न्वित्यनेन दर्शितम्। अथ दृश्यमानस्य वर्णभेद तेजस्सामान्येन कृतमवधार्य तद्विशेषं जिज्ञासते**—**

केनेति**॥** केन तेजोविशेषेण कर्त्रा इद वन दीप्यते। अथ सम्बन्धिविशेषनिर्णयाधीनत्वात् तेजोविशेषज्ञानस्य तेजप्रभावसम्बन्धिगोचरा जिज्ञासा करोति**—**

**कस्येति॥** दावाग्निसौदामिनीदिव्यजनसन्निधानादीनामन्यतमस्य कतमस्येदं तेज इत्यर्थः। अथ निपुण विलोक्य सम्बन्धिविशेपमपश्यस्तदन्वेषणार्थं तेज पटलादागमनापादानभूत दिग्विशेष जिज्ञासते**—**

**कुतस्त्यमिति॥**वन विशिनष्टि—**पादपैरिति॥** सहितमित्यध्याहार्यम्। कथभूतैअनभ्रविद्युदापातपरीतैरिव प्रभाप्रभावतोरनतिभेदात् तत्प्रभाया आपात एव विद्युदापात इत्युच्यते। तेन परीतैरनुलिप्तैरिव। उत्प्रेक्षात्रालङ्कार॥११॥

 अथ तृणोत्कर्तनसमयसमुत्थमुर्मुराशब्दमाकर्ण्य तदनुसारेण सर्वे दत्तदृष्टयो विचित्ररूपं त मृगमालोक्य विस्मयमुपागमन्। तत्रापि राम सीता चोद्दिश्य मारीचेन मायायाः प्रयुज्यमानत्वात् तयोस्तस्मिन्नत्यन्तमौत्सुक्यमभूत्।

 तत्र राम सीतायै त गुणवर्णनापूर्वक दर्शयति**—**

**पथीति॥** हे! तरुणि! परिपूर्णयौवने! इदानीं तव तारुण्य समुचितविषयानुभवेन सफलीकर्तुमवसगे जात इति भावः। सीतालोचनयोर्मृगलोचनसाधर्म्यमनुभूय सम्बोधयति**—**

**मृगलोचने! इति॥** आराद् दूरे स्थित तरुण यौवनोदयेन रमणीयदर्शन काञ्चनमृग वीक्षस्व। तथा दृश्यमानेऽपि तस्मिन् पुनर्दर्शन विधान तस्यात्यन्तदृश्यत्वेन दर्शने सादरत्वमनुवृत्ति चोत्पादयितु कृतं सामान्यबुद्ध्यास्य दर्शने नानादरः कर्तव्य इति भाव। कथभूत जलमुचा पथि अन्तरिक्षे उत्सर्पिण्या ऊर्ध्वं प्रसरन्त्या सितश्यामरक्तवर्णया रुचा कान्त्यानिमिषपतेरिन्द्रस्य शरासनमातन्वानमैन्द्रं धनुर्हि सितश्यामरवतवर्णत्वेन प्रसिद्धम् अत एवाद्भुतम्। अथवाद्भुतमिति शरामनविशेषणम्। ऐन्द्रधनुर्विधान-

सीता— अज्जउत्त! अव्भुददंसणबहुरसो खु वणणिवासो।  
    आर्यपुत्र! अद्भुतदर्शनबहुरसः खलु वननिवासः।

रामः—देवि! किमस्मिन्नस्त्यादरः।

सीता—अज्जउत्त! जस्स उज्जाणे अअं मिओ पडिवसदि, तस्स किं अपराहि इद्धीहि।  
     आर्यपुत्र! यस्योद्यानेऽयं मृगः प्रतिवसति, तस्य किमपराभिः ऋद्धिभिः।

रामः—ममाप्येष एव मनोरथः।

सीता— अवि णाम अअं मिओ अज्जउत्तहत्थब्भासं गच्छे।  
     अपि नामायं मृगः आर्यपुत्रहस्ताभ्याशं गच्छेत्।

रामः— यदि सजीवो न गृह्येत, ततः सावयवेनास्य चर्मणा वा रत्नातिशयभाजनं भविष्यामः।

—————————————————————————————————————————

करणभूतम्।शोभा यथा वर्णत्रयात्मिका भवति तथा दर्शयति**—**

**रजतेत्यादिना॥**रजतमये चरणे यस्य तम्। अनेन शोभाया धावल्यवीजमुक्तम्। **रत्नग्रीवम्॥**रत्नशब्देन मरतकरत्नमभिप्रेतं मरतकमयींग्रीवामिति वक्ष्यमाणत्वात् मरतकमयी ग्रीवा यस्य तम्। अनेन कान्ते श्यामतानिमित्त दर्शितम्। हिरण्मयविग्रहमित्यनेन कान्तेः रक्तताहेर्तुदर्शित ॥१२॥

 अथ सीतापि मायाप्रभावेन सञ्जातौत्सुक्या भूत्वाह— **आर्यपुत्र! यस्येति॥** आर्यपुत्र! यस्योद्योनेऽयंमृगः प्रतिवसति यतोऽस्य मृगरत्नस्यारण्ये निवासो न समुचितः अत कस्यचिद्राज्ञो नगराद् स्वैरसञ्चारार्थं निगतेनानेन भवितव्यमित्यभिप्रायेणेदमुच्यते। तस्य किमपराभिः समृद्धिभिरिति बहुवचनेन भूयसीनामपि समृद्धीनामनेनैकेन तुल्यकक्षत्वं नास्तीति दर्शितम्। **ममापीति॥** कस्यचित्राज्ञो नगरे वर्तमानो रत्नविशेषोऽयमिति यत् त्वया निरूपित ममाप्येषएव मनोरथो वितर्क प्रति यावत्। अपि नामाय मृगः आर्यपुत्रहस्ताभ्याश गच्छेत्।प्रार्थनाया लिङ्। हस्तग्राह्यत्वप्रार्थनया सीतायाक्रीडार्थंसजीवस्य ग्रहणमभिप्रेतमिति दर्शितम्। **यदि सजीवो न गृह्येतेति॥** सजीवस्यास्य ग्रहणे महान्त यत्नैकरिष्यामि तथापि यदि न लभ्येत तर्हि मद्वाणगृहीतस्य तस्य सावयवेन चर्मणा वा। वाशब्द समुच्चये। रक्षातिशयभाजन भविष्याम।अनेन

लक्ष्मणः— आर्य! अपि नामेयं राक्षसी माया न स्यात्।

रामः—अस्मिन्नुभयथापि यत्नः कर्तव्यः।

परमार्थमृगोऽयं चेत् सिद्ध्यत्यस्या मनोरथः।  
परीक्ष्यो व्यक्तमस्माभिरत्र मायामृगो यदि॥१३॥

लक्ष्मणः— प्रसीदत्वार्यः। (प्रस्थातुमिच्छति)

रामः— तिष्ठ, ननु रक्षणं देव्यास्तवाधिकारः। अपि च,

अभिगम्य मुनीन् वने वने विनिवृत्तस्य विदूरवर्तिनः।  
श्रमवारि ललाटमण्डले तव बध्नाति कुमार! जालकम्॥१४॥

—————————————————————————————————————————

निर्बन्धेन मारीचस्याधिदेवताप्रतिपत्तिक्रमबलेन दाशरथेश्चित्ताकर्षस्यापि क्रमेण प्रकर्षो दर्शित। अथ लक्ष्मणो मायाबलेन सञ्जातमृगभ्रान्तिरपि मारीचस्य तच्चित्तविलोभनमुद्दिश्याभिसन्धानाभावादव्याक्षिप्तचित्तः सन् तत्तत्त्व निरूपयति—

**अपि नामेति॥**इह नञा रहितमेक वाक्यम्। पश्चान्नञ पृथगेव योजना। अपिनामशब्दः शङ्कायाम्। सभावनायां लिङ्। अयमर्थः। अपि नामेय राक्षसी रक्षस्सम्बन्धिनी माया स्यात्, दृश्यमानस्यास्य राक्षसमायात्वे सम्भावना विद्यते। तत्सद्भावस्तु न निश्चेतु शक्यते संभावनायाःसद्भावेन व्याप्त्यभावात्। अतो दृश्यमानस्यास्य राक्षसमायात्वज्ञान विपर्ययशङ्काकुलीकृतत्वेनेव संभावनागोचरस्तु ज्ञानं निश्चयात्मक इति विवेकः। सभावनामेव काकुसनाथेन नञाद्रढयति—

**नेति॥** असौसभावना न किं विद्यते विद्यत एव अतोऽस्य राक्षसमायात्व नात्यन्तमसङ्गतम्। ततश्चाविश्वसनीयत्वादस्मिन्नौत्सुक्य न सुखोदर्कमिति भाव। एव लक्ष्मणेन निवृत्तिमभिप्रेत्याशङ्कितस्य मायामृगत्वस्य रामः पुनरौत्सुक्यातिशयेन प्रवृत्तिहेतुस्व समर्थयते— **अस्मिन्निति॥**

 **अत्रेति॥** अत्र वने यदि कश्चित् राक्षसो मायामृगरूपमवलम्ब्य वर्तते तर्ह्यय परीक्ष्यःव्यक्त निश्चितमेतदित्यर्थः॥१३॥

 अथलक्ष्मण मायामृगग्रहणार्थमिच्छन्त निवारयन्नाह— **तिष्ठेति॥** इतरथानेन मुनिजनः पीड्येतेति भावः।

 **अभिगम्येति॥** हे! कुमार! विदूरवर्तिनः इतोऽत्यन्तविदूरे वर्तमानान् मुनीन् वने वने प्रत्येकमभिगम्य। अनेन मुनीनामन्योन्य च विदूरवर्तित्व दर्शितम्। विनिवृतस्येत्यनेन अन्तरा विश्रमाभावो दर्शित। एवभूतस्य तव लला-

लक्ष्मणः— भवतु, ननु यथोक्तानुष्ठानं गुरुजनानुवृत्तिः।

रामः— लक्ष्मण! धनुस्तावदानय, यावदयं न दूरीभवति।

लक्ष्मणः—यदाज्ञापयत्यार्यः। (धनुरुपनयति)

रामः— (धनुर्गृहीत्वा निष्क्रान्तः)

लक्ष्मणः—हन्त! न स्वन्तोऽयमारम्भः। अयमयं मृगः,

मरतकमयीं ग्रीवां साचीकरोति पुनः पुनः  
 तृणमभिनवं जिह्वाग्रेण स्पृशन्निव धावति।  
भ्रमति परितो वृक्षानुच्चैरधोऽपि च दृश्यते  
 नमयति धनुः कोपादार्ये तिरोभवति स्थले॥१५॥

हा! हन्त! चक्षुषोर्न गतिस्ततः परम्।

—————————————————————————————————————————

टमण्डले श्रमवारि कर्तृ इदानीं जालक कोरक बर्ध्नाति। यथामरसिंह—

"कोरको जालक क्लीबेकलिका कोरकोऽस्त्रियाम्" इति। यतो मार्गश्रमजाता स्वेदबिन्दवः इदानीमपि कोरकाकारेण वर्तन्ते अतस्त्वामस्मिन् कर्मणि न क्लेशयामीत्यर्थ॥ १४॥

 अथ लक्ष्मण आत्मनोपनीत धनुरादाय मायामृगमनुगच्छन्त राममालोक्य सविषादमाह— **हन्तेति॥ अयमारम्भ इति॥** अयमारम्भो न स्वन्त अशोभनपरिणाम इत्यर्थः।

 अथ मायामृगस्य विविधाश्चेष्टा पश्यन् विस्मयविषादविवशीकृतमानसो भूत्वाह—

**अयमयं मृग इति॥** पुन पुनर्मरतकमर्थीग्रीवा साचीकरोति साचीकृत्यानुगच्छन्तमार्थं पुनःपुनरीक्षत इत्यर्थः। पुनर्जिह्वाग्रेणाभिनवं तृणस्पृशन्निव धावति। इह पूर्वार्धे दाशरथेश्चित्तविलोभनाय मारीचेन मुग्धमनोहरस्तत्तन्मृगस्वभावो दर्शित इति व्यज्यते। उत्तरवाक्यगतेन कोपादित्यनेन पूर्व ग्रहणार्थ महान् प्रयत्न कृत इति गम्यते। ततश्चायमर्थ सम्पद्यते। प्रार्येग्रहणार्थ प्रयतमाने वृक्षान् परितो भ्रमति। "अभितपरित समयानिकषाहाप्रतियोगेऽपि" इति द्वितीया। **उच्चैरधोऽपि च दृश्यत इति॥** अधस्स्थितस्यास्य ग्रहणार्थं प्रयतमाने आर्येउच्चैर्दृश्यत इत्यर्थ। अथ तद्ग्रहणार्थं प्रयत्नवैफल्यजनितात् कोपादार्थेतन्निग्रहार्थं धनुर्नमयति। शर सन्धायाकर्णमाकृष्टवति स्थले तिरोभवति तत्क्षणेन दृश्यत इति यावत्। अनेन मारीचस्येम दूरमानीयैव शरीरं शरव्यता नेष्यामीत्यभिप्रायो व्यज्यते। अनेन लक्ष्मणस्य कथ सर्वङ्कषपराक्रमस्यार्थस्य मृगमात्र हस्तग्राह्यत्व

सीता—

हं णअणगोअरं अदिक्कन्दो अज्जउत्तो।  
    हं नयनगोचरमतिक्रान्तः आर्यपुत्रः।

(ततः प्रविशति रावणो रथेन शूर्पणखया सूतेन च)

रावणः—

मयि जीवति मानुषादवाप्ता  
  विपदं मे सहजा शुचं जहातु।  
अपमृद्य पतिं हरामि सीतां  
  तुरगान् सूत! जवेन चोदय त्वम्॥१६॥

—————————————————————————————————————————

शरव्यता वा नोपायासीदिति चिन्ता विस्मयश्च व्यज्यते। तिरोभवनेन मृगत्वासभावनाबुद्ध्या विषादश्च व्यज्यते॥१५॥

 अथ मायामृगेणात्यन्त दूरीकृतमार्यमपश्यन् सशोकमाह—

**हा! हन्तेति॥**तथैव सीतापि शोकममाकुलमानसा भूत्वाह—

**हमिति॥**

 अथ दशग्रीवः सीतागुणगणाकर्णनजनितेनानुरागेणात्मभगिनीवैरूप्यकरणजनितं क्रोषमवमानं चोल्लङ्घ्य विजृम्भमाणेन विवशीकृतमानसो दाशरथिं परशुरामजयाद्यपदानश्रवणेन दुर्जेय मन्यमानो मायाप्रयोगेण त वञ्चयित्वा जानकीमात्मसात्कर्तु कृतनिश्चयोऽनङ्गीकृतसङ्ग्रामसन्नाहो भगिनीसूतमात्रसहायो रथेन मातुलाश्रम प्राप्य मायाप्रयोगनिपुणं त सीतासमीपात्राम दूरीकर्तुं नियुज्य रामतपोवनं प्रति नभसा गच्छन् आत्मस्वामिनोऽपथवृत्तिमनिच्छता सूतेनासम्यक् चोद्यमानत्वादश्वाना मन्थरगमनमालक्ष्य सीतादर्शने तनीयांसमपि कालविलम्बमसहमानःआत्मगत स्मरचापल निगूह्यावमानमेव सीताहरणहेतुकत्वेनारोप्य सूत सनिर्वेद रथचोदनाय नियुङ्क्ते—

**मयीति॥**हे!सूत! यतस्त्वमत्यन्त मूढ इव मन्दमेव तुरगाश्चोदयसि। अतस्त्वं मदीय नूतनभवमानविशेष जानन्नपि फलतो न जानास्येव। अतस्त्वा तस्य गौरवं बोधयामि—

एषा मे सहजा साक्षात्सहोदरी। न तु राक्षसजातीयोऽन्य कश्चित् परिवारजनो वा सोदरो वा अहीनपराक्रमे सुरासुरविजयिनि मयि जीवत्येव मानुषात् न तु सुरासुराणामन्यतमस्मात् कर्णेनासच्छेदरूपां विपदमवाप्ता। ईदृश्या विपदोऽपि निग्रह एव वरमिति मावः। अत एषा सद्यः प्रतिक्रियादर्शनात् एवभूतविपत्प्राप्तिहेतुका शुचं दुःखं बहातु। का पुनः प्रतिक्रिया वयास्याः शुच परित्यागो भवेद्। अत आह—

**सूतः—**

**यदाज्ञापयत्यायुष्मान्। (रथं चोदयति)**

**शूर्पणखा—**

**अज्ज! मा मा संरंभक्कमेण। कदत्थिदमहेन्दविक्कमस्स अज्जस्स कहं सो माणुसो विसओ भवे। जह उव्वेएण सा जीविअं ण परित्तजति तह सीदं हत्थे करिस्सामो।णं सा तस्स पाणा।  
 आर्य! मा मा संरम्भक्रमेण। कदर्थितमहेन्द्रविक्रमस्यार्यस्य कथं स मानुषो विषयो भवेत्। यथोद्वेगेन सा जीवितं न परित्यजति तथा सीतां हस्ते करिष्यामः। ननु सा तस्य प्राणाः।**

—————————————————————————————————————————

**अपमृद्येति॥** अह राममपमृद्य युद्धे निहत्य सीतां हरामि। यदि सीतासमीपे रामेण सह युद्ध क्रियेत, ततः सा बालभयङ्करयुद्धदर्शनादेव प्राणान् परित्यजेदिति मत्वा मया रामो दूरीकृतः न स्वसामर्थ्यादिति सूतं भगिनीं च वोधयितुमेवमुच्यते। ननु कथं रामं दुर्जयं मन्यमानस्यापमृद्येति प्रतिज्ञा घटते एषा मम भगिनी प्रायेणानपगतरामगोचरानुरागैव प्रायेण वर्तते। अत एषा स्वयमेव तद्वध निषेत्स्यतीति मन्यमानस्येद वचनमित्यविरोधः। यत एवभूतमवमानं क्षणमप्यप्रतिकुर्वन् न सोढुशक्नोमि अतस्त्वं तुरगान् जवेन चोदयेति योजनीयम्॥१६॥

 अथ शूर्पणखा प्रणयातिशयेन शक्याशक्यविचारविधुरा सीतारहितं तं रामं वशीकर्तुमभ्यवस्यन्ती निमित्तान्तरेण तद्वध निषेधति— **मा मा इति॥** संरम्भक्रमः संरम्भस्य क्रमण प्राप्तिः सरम्भस्य कुतो न कर्तव्यत्वमत आह—

**कदर्थितेति॥** कदर्थितो निन्दियो महेन्द्रो येन स कदर्थितमहेन्द्रः। तादृशो विक्रमो यस्य सः तथोक्तः। तस्यार्यस्य कथ स मानुषो विषयो भवेत्। अर्थाद् विक्रमस्य विषय इति सिध्यति। असमानविषयो हि विक्रमोऽवमानमेव पुष्णाति न मानमिति भावः। न केवलं रामवधेनावमान एव अपि तु इष्टवियोगोऽपीत्यभिप्रायेआह—

**जहेति॥** यथा सा उद्वेगेन दुःखातिशयजनितेन जीवनविषयेण विरागेणजीवितं न परित्यजति तथा तेन प्रकारेण राममहत्वैवेत्यभिप्रायः। रामहननादन्यदपि यद् वियोगकारणं सभाव्यते तदपि परिहर्तव्यमिति दर्शयितुं तथेति सामान्येनोक्तम्। अत एव रावणो मायारामो भूत्वा सीतामपहरिष्यतीति हस्ते करिष्याम इति। "नित्यं हस्ते पाणावुपयमने" इति गतिसज्ञया हस्तेशब्दस्य धातोः प्राक्-

सूतः—(आत्मगतम्) हताः स्त्रियः पापे कर्मणि पण्डितानतिशेरते।

रावणः—(मुहूर्तं ध्यात्वा) युक्तमभिहितमनया। सा सीता नाम,

युधि सरभसं हत्वा रामं बलान्मयि गृह्णति  
 स्वयमनुचिता भर्तुः शोकादसून न किमुज्झति।  
अपि च मनुजं हन्तुं रामं स्पृशन्ति किमायुधं  
 त्रिदशविजयश्लाघापात्रीकृता मम बाहवः॥१७॥

—————————————————————————————————————————

प्रयोग। रामस्य हननात् सीताहरणमेव तत्कृतस्यापराधस्य साधीयसी प्रतिक्रियेत्याह— **ननु सा तस्य प्राणा इति॥** एवंभूतेषु न्यक्त्वेन विक्रमायोग्येषु जीवन्मृतत्वापादनमेव समुचित प्रतीकार इति भावः। अथ सूतस्तस्या दुरभिप्रायं रावणादधिक वञ्चनापाटव च तद्वचनादालक्ष्य सनिर्वेद स्त्रिय एव सामान्येनोपालभते— **हता इति॥** यतः स्त्रियः पापे कर्मणि पण्डितान् पापकर्मानुष्ठानप्रदर्शने पटून् पुरुषानतिशेरते। पापकर्मानुष्ठानप्रकारदर्शनाधिक्यात् तानतिशय्य वर्तन्तेइत्यर्थः। अतो हेतोरत्यन्त दुष्टा एव। **मुहूर्तं ध्यात्वेति॥** शूर्पणखया तथेत्यनेन सामान्यतो रामहननादन्यस्यापि सीताया उद्वेगकारणस्य यो निरासः कृतः तद्विषयं ध्यान रामहननाकरणस्य तद्वचनात् पूर्वमेव निश्चितत्वादिति ज्ञेयम्। अथैवमेव स्वरूपप्रकाशनेन मया बलात्कारेण गृह्यमाणा सीता परिचयाभावान्महतोद्वेगेन प्राणान् परित्यक्ष्यत्येव। अत स्वरूपमाच्छाद्यैता हरिष्यामीति निश्चित्य तद्वचनमभिनन्दति—**युक्तमिति॥** अनया यद् रामेण सह युद्धमवमानावह तद्वधसीताया जीवितपरित्यागहेतुरिति चाभिहित तद्युक्तमिति पराभिप्रायानुसारेणोच्यते स्वमते तस्य सिद्धत्वेनावक्तव्यत्वात्। रामवधादन्यदप्युद्वेगनिमित्त वर्जनीयमिति यदभिहितं तद्युक्तमित्येतत् स्वमतानुसारेणोच्यत इति ज्ञेयम्।

 एतदेव विवृणोति— **युधीति॥** युधि सरभस सक्रोध राम हत्वा एवमेव स्वरूप प्रकाश्य मयि बलात्कारेण सीतां गृह्णति सति। सीता नाम सौन्दर्यादिगुणैः सीतेति सर्वलोकप्रसिद्धा। अनेन प्रणयातिशयेन सत्पीडनेऽनिच्छा सूचिता। **सा भर्तुः शोकात्॥**हत भर्तार विषयीकृत्योत्पन्नाच्छोकात्। ल्यब्लोपे पञ्चमी वक्तव्या। अर्थाददृष्टपूर्वमदाकारदर्शनबलात्करणादिजनितभयशोकादिभिश्च स्वयमेवासून् न किमुज्झति। उज्झत्येव। अत्र हेतुरनुचितेति। असञ्जातमत्परिचया इत्यर्थः।

सूतः—

आयुष्मन्!

तनुभिः सवेपथुभिरश्रुवर्षिभि-  
   र्नयनैर्मनोभिरनवस्थितैरमी।  
अतिशायिनोऽपि हरितां स्खलन्ति ते  
   रथवाजिनो नभसि हेतुना विना॥१८॥

—————————————————————————————————————————

उक्तप्रकार वर्जयित्वान्यथा गृह्यमाणा सञ्जातपरिचया सा मद्वशे वर्तिष्यत इति भावः। यत एवं गृहीता सा प्राणान् परित्यजति अतो रामहननं वलाद् ग्रहय च न कर्तव्यमिति वाक्यपर्यवसानम्। तत्रापि रामहनन निषेध परमतानुसारेण। स्वमते तस्य प्रसङ्गाभावात् बलाद् ग्रहणस्य प्रसक्तत्वात् स्वमतेनापि निषेध इति विवेकः॥ अथ शूर्पणखया पश्चादुक्तस्य सीताहरणप्रकारस्य प्रथममनुवाद्य सीताहरण एव तात्पर्यमवगमयति। रामवधस्यावमानावहत्वं स्पष्टीकरोति**—**

**अपि चेति॥ मे बाहव इति॥** आत्मनः कर्तृत्वनिरासेन करणभूतेषु बाहुषु कर्तृताभिधान रामहननप्रसङ्गे बाहव एवावमानासहिष्णुतया स्वातन्त्र्येण तद्वधं निषेधयन्ति मम तन्निषेधप्रसङ्गोऽपि न भवति, यथामात्यादिभिः समुचिते कर्मणि कृते राज्ञो गौरवमित्यात्मनो गौरव द्योतयितु कृतम्। **मनुजं राममिति॥**मनुज राममिति पराक्रमशालिनमपि मनुष्यं प्रतियोगित्वेन न परिगृह्णन्ति। किं पुनर्वनेचरसमानवृत्तिमसमानवृत्तिं राज्यभ्रष्ट राममिति भावः। हन्तुमायुधमेव न स्पृशन्ति। दूरे च हननप्रसङ्गः। अत्र हेतुः**—**

**त्रिदशविजयश्लाघापात्रीकृतेति॥**१७॥

  अथ सूतस्वामिनियोगाच्चोद्यमानाना वाहनानामश्रुपातादीनुत्पातत्वेनागमप्रसिद्धाननिष्टसूचकानालोक्य प्रग्रहान् संयम्य सीताहरणात् स्वामिनं निवर्तयितु निवेदयति**—**

**तनुभिरिति॥** "रथी सूतेन चायुष्मान्” इति लक्षणानुसारेणायुष्मच्छब्देनामन्त्रणं कृतम्। ते अमी रथवानिनो रथे नियुक्ता अश्वाः हेतुना विना तनुभि सवेपथुभिः सकम्पैरवयवैरश्रुवर्षिभिर्नयनैरनवस्थितैर्मनोभिश्चोपलक्षिता भूत्वास्खलन्ति। नन्वत्रायुष्मतापि तनुकम्पाश्रुपातादिनिमित्तभयदुःखादिहेतव उपलक्ष्यन्त इति भावः। तनुकम्पादयो दृश्यन्त इति अभी इत्यनेन दर्शिताः। नभसीत्यनेन स्खलननिमित्तस्य निम्नोन्नतत्वादेरभावो दर्शितः। दूरदेशगमनसंभूतपरिश्रमादिहेतुकत्वं स्खलनादीना निवारयति**—**

**हरितामिति॥** हरिता सूर्याश्वानां अवि

रावणः—

सूत! यातव्या रामपर्णशाला न कैलासः।

सूतः—

आयुष्मन्नधिकारनिरपराद्धोऽहम्, अतः परमायुष्मानेव प्रमाणम्। एष मुञ्चामि (आत्मगतम्) प्रथमं साध्वाचारं पश्चात् प्रग्रहम्। (चोदयति। सर्वे रथवेगं निरूपयन्ति) (प्रकाशम्) आयुष्मन्! पश्यतु रथवेगम्।

तोयोद्गारि कदम्बकं जलमुचामायाममापद्यते  
 घण्टाः स्तम्भितशृङ्खलाश्चपलतामुज्झन्ति मूकैर्मुखैः।  
कर्णान्ते जपतीव चामरमिदं संस्तम्भितं वायुना  
 तूर्णंत्वामुपसर्पतीव पुरतो यातव्यमिच्छावशात्॥१९॥

—————————————————————————————————————————

रत सञ्चरतामतिशायिनः अश्वगुणैस्तानतिक्रम्य वर्तमाना इत्यर्थ। इह स्खलनादीनां हेतुशून्यत्वाभिधानमुत्पातज्ञापनार्थं कृतमिति॥१८॥

 **अधिकारनिरपराद्ध इति॥** उत्पातज्ञापनमात्र ममाधिकारः। कृत च तद् इत्यधिकारे निरपराद्धोऽहं विज्ञापनात् पर यत् प्रवर्तन निवर्तन वा तत्रायुष्मानेव प्रमाण नियामकः नाहमित्यर्थः। **साध्वाचारमिति॥** पापकर्मानुष्ठाने सहायाकरण नाम साध्वाचारः तं प्रथमं मुञ्चामि। पश्चात् प्रग्रह मुञ्चामीत्यनुषङ्गः।

  रथवेग वर्णयति**—**

**तोयेति॥** पयोगर्भाणा जलभुचां कदम्बक रथसङ्घट्टनेन तोयोद्गारि भूत्वा सद्य एव रथवेगसमीरणानुविधानादायाम दैर्घ्यमिवापद्यते प्राप्नोति। तथाश्वाना कण्ठालङ्कारभूता घण्टा रथवेगेन स्तम्भितशृङ्खला स्तम्भिता आधारभूता शृङ्खला यासा ताअत एव मूकैरुपरतस्वनैर्मुखैर्युक्ताश्चपलता कम्पमुज्झन्ति। रथवेगातिशयजनितविस्मयानन्दस्तिमिता इव निश्शब्दमवतिष्ठन्त इति चेतनत्वद्योतकैर्मुखादिशब्दैद्योतितम्। वायुना सस्तम्भितमिद चामरमश्वानां कर्णान्तेकिमपि रहस्य जपतीव मन्त्रयत इव अमात्य इव राज्ञःकर्णान्तेइति कर्णान्ते जपतीत्यनेन द्योतितम्। तथा पुरतोऽग्रतो यातव्य प्राप्यप्रदेशः कर्ता इच्छावशात् भवता यः प्रदेशः अतिदूरे वर्तमान कथचिन्नयनगोचरः सन् प्राप्यत्वेनेष्यते इच्छया समकालमेव तस्य भवतासादित्वात् न तत्र गम्यत इति निश्चीयते। इच्छानन्तरमेव व्यापाराणासभवात्। अतो मन्यामहे प्राप्यदेश एव भयात् तूर्णं मामुद्दिश्यागमनारम्भात् पूर्वमहमेव तत्र गच्छामीति मत्वा त्वरिततर त्वामुपसर्पतीव। उभयत्रापि क्रियोत्प्रेक्षालङ्कारः। अप्रकृतगतगुणक्रिया-

शूर्पणखा—सच्चं एव्व सूदो मंतेदि। अज्ज! आअदम्ह रामतपोवणं।  
        सत्यमेव सूतोमन्त्रयते। आर्य! आगताः स्मो रामतपोवनम्।

रावणः— क्व च ते व्यसनमूलस्य रामस्य प्राणसमा।

शूर्पणखा— णं एसा सा। नन्वेषा सा। (अङ्गुल्या निर्दिशति)

रावणः— (सीतां विलोक्य सविस्मयम्) इयं सा त्रैलोक्यसुन्दरी सीता नाम। अहो! चित्रमहो! चित्रम्।

इन्द्राणीमहमप्सरोभिरनयं कारागृहे गण्यतां  
 संहारो जयता दिशो दश मया स्त्रीणां कृतः पुष्पके।  
कैलासोद्धरणेऽपि वेपथुमतीमद्राक्षमद्रेः सुतां  
 दृष्टं तासु न रूपमीदृशमहो! चक्षुश्चिरात् सार्थकम्॥२०॥

—————————————————————————————————————————

भिसम्बन्धादप्रकृतत्वेन प्रकृतस्याभिमान उत्प्रेक्षेति॥१९॥

 क्व च ते व्यसनमूल राम इति पर्यनुयोगाकरणात् सीताहरण एव तात्पर्य तद्दर्शने कालविलम्बासहिष्णुत्वं च दर्शितम्। ते व्यसनमूलस्येत्यनेन सीताहरणस्य तद्व्यसनोपशमनार्थत्वं बोधयति। प्राणसमेत्यनेन तस्या हृताया तत्प्राणा एव हृता भवन्तीति व्यज्यते। अथ स तया दर्शितां तामवलोक्य कान्तिलावण्यसौकुमार्याधनुभवसमुत्थाभ्यां विस्मयानन्दाभ्या पातिव्रत्यप्रभावत उदितेन च साध्वसेन विवशीकृत ता प्रत्यभिजानाति—**इयमिति॥** सेयमित्यनेन श्रवणदर्शनयोर्विसदाभावो दर्शित। **त्रैलोक्यसुन्दरीति॥** त्रैलोक्यसुन्दरी इयमेव नान्येत्यर्थ।

 त्रैलोक्यसुन्दरीत्येतदेव व्यतिरेकमुखेनोपपादयति

—

**इन्द्राणीमिति॥** अहमप्सरोभिसह इन्द्राणीं कारागृहे गण्यता दृश्यतामनयम्। गणनमत्र ज्ञान विवक्षितं न सङ्ख्यानम्। तेन तद्विशेषो दर्शनं लक्ष्यते। सभूयावस्थान एव हि सहदर्शन लभ्यते क्रमेण दर्शनाच्च सहदर्शन एव तद्गताना गुणविशेषाया तारतम्यं स्फुटोभवति इति मत्वैवमुच्यते। तथा दश दिशो जयता मया दशेत्यनेनाधोभुवनस्यापि ग्रहण कृतम्। तत्र तत्र मनोहरदर्शनानां स्त्रीणापुष्पके सहार सभूय हरणंआहरणमिति तावत्। कृत। अथान्यैरत्यन्तदुष्करदर्शनामपि अद्रेसुतां जगदीश्वरीं कैलासोद्धरणसमयेऽद्राक्षम्। वेपथुमतीमित्यनेन दर्शनस्य स्फुटतो-

(सङ्कल्पपर्याकुलो भूत्वा) सम्प्रति हि,

पानाद्रूपरसायनस्य बहुधा सन्तर्पयन्ती मनो  
  जाता नेत्रपरम्परा फलवती धीरेतरेयं मम।  
अस्याः पल्लवकोमलां तनुमिमामालिङ्ग्य कृत्स्नामहं  
  निर्वेक्ष्यामि कदा नु विंशतिममून् वीरब्रणाङ्कान् भुजान्॥२१॥

शूर्पणखा—

(आत्मगतम्) फलिदो मे कामो।

        फलितो मे कामः।

रावणः—

(लक्ष्मणं विलोक्य) अयमपरः कः।

—————————————————————————————————————————

च्यते। यतईदृश रूपं तासु त्रैलोक्यनिवासिनीषु न दृष्टम्, अत इयमेव त्रैलोक्यसुन्दरी। ईदृशमित्यन्तेनं वाक्येन विस्मयहेतूपवर्णनात्तदनन्तरमहो। इतिविन्मयानुभावो दर्शित। चक्षुश्चिरात् सार्थकमित्यनेन परमानन्दानुभवोव्यज्यते। चक्षुरित्यत्रैकत्वमुद्देश्यगतत्वादविवक्षितम्। चक्षुरित्युद्दिश्य सार्थकत्वस्य विधेयत्वादुद्देश्यत्वंस्पष्टमे।

**चिरादिति॥** जन्मतः प्रभृत्येवेदृशरूपादर्शनादुक्तम्। सार्थकत्वेऽपि दृष्टं तासु न रूपमीदृशमित्येतदेव हेतुः॥२०॥

 **सङ्कल्पेति॥** अभिलाषानन्तर कामिना सङ्कल्पो भवति। यथाह "नयनप्रीति प्रथमं चित्तासङ्गस्ततोऽथ सङ्कल्प" इति।

 चक्षुश्चिरादित्यत्रोक्तमेवार्थ सङ्कल्पविशेषस्वेन सोषत्करमाह**—**

**पानादिति॥**ममेयं नेत्रपरम्परा। परम्पराशब्देन नेत्रबहुत्वस्यापि साफल्य सूचितम्। रूपरसायनस्य रूप सौन्दर्यं तदेव रसायनम्। रूपस्य रसायनत्वारोप पानौचित्यार्थं कृत। बहुधा पानात् प्रकारवचनस्यापि धाप्रत्ययस्य लक्षणयावृत्त्यर्थत्व द्रष्टव्यम्। बहुकृत्वः पानान्मनः सन्तर्पयन्ती। हेतौ शता। मनस्तृप्तिहेतुत्वात्फलवती जाता। सङ्कल्पप्रकारमेव दर्शयति**—**

**अस्या इति॥** विंशतिमित्यनेन युगपत् कृत्स्नालिङ्गनसौकर्य दर्शितम्।वीरव्रणाङ्कानित्यनेन वीरकामिन्यः स्त्रिय इति न्यायेन सीताया आलिङ्गन प्रत्यानुकूल्य द्योत्यते। **निर्वेक्ष्यामि** सुखयिष्यामीत्यर्थ ॥२१॥

 एवं रावणः सञ्जातस्मरचापलो भूत्वा सीताहरणे कामविलम्बमसहमानो रक्षितृजिज्ञासयान्वतो दत्तदृष्टिः सम्राहवन्त सौमित्रिं दृष्ट्वा महतींशङ्कामवाप्य भगिनीं परिपृच्छति**—**

अयमिति झटिति सामान्येन कृमप्रश्न।पुनर्विशेषनिर्धारणार्थम् अयकतम इति। रामो वा लक्ष्मणो वाऽन्यः कश्चन तदीयःसहचरो वेति भावः।

कवचिततनुः पृष्ठावापी दृढज्यशरासनो  
 निभृतमभितस्तिष्ठन् सीतामयं कतमो युवा।

शूर्पणखा— (कर्णे) एव्वं विअ।एवमिव।

**रावणः—**

**हहह! शमयाञ्चक्रे रामः शरैः किल ताटका-  
  मसिफलमयं प्राप्तस्त्वां प्रत्यहो! बलिनो नराः॥२२॥**

**(नेपथ्ये मर्मराशब्दः क्रियते)**

**(नेपथ्ये) अहो! जवविशेषः।**

**सीता— अज्ज वि दाव अज्जउत्तेण अणुगच्छीअदि सो मिओ।  
     अद्यापि तावदार्यपुत्रेण अनुगम्यतेस मृगः।**

**रावणः—कस्यायं स्वरः।**

**शूर्पणखा— अज्ज! तस्स रामस्स। आर्य! तस्य रामस्य।**

—————————————————————————————————————————

 सन्नाहवत्त्व दर्शयति**—**

**कवचितेत्यादि॥** कवचिता सञ्जातकवचा तनुरस्यास्तीति कवचिततनुं। आवपन्त्यस्मिन् शरा इत्यावाप इयुधि। पृष्ठावापः अस्यास्तीति पृष्ठावापी। पृष्ठ एवावापः न तु समीपे कुत्रचिदिति पृष्ठशब्देन सन्नाहो दर्शितः। आरोपितत्वात् दृढा ज्या यस्य तत् तथाभूत शरासन यस्य स तथोक्त। सीतामभितसमीपे तिष्ठन् निभृतमित्यनेन रक्षणे सावधानत्व दर्शितम्।

 अथ तया अय लक्ष्मण इत्यावेदिते महतीमसूया प्राप्य सापहासमधिक्षिपति। हहहेत्यपहास। इहासूया भर्त्सने हेतु। यथोक्तम्— "परोत्कर्षाक्षमासूया गर्वदौर्जन्यमन्युजा। दोषोक्त्यवज्ञाभ्रकुटीमन्युक्रोधेङ्गितानि च॥” इति। लक्ष्मणकृत कर्मणो रामकृतकर्मानुरूप्य दर्शयन् प्रथमं रामकृतस्य कर्मणोऽभिधानम्। अस्य ज्यायान् रामः प्रथम धनुर्ग्रहणं सफलीकर्तु बहुभि शरैरेकाकिनीं वृद्धामासन्नमरणा स्त्रिय ताटका शमयांचक्रे किल। अस्य पुनर्ज्यायासमनुसर्तुं त्वां प्रत्यसिफलं प्राप्तः। **अहो! वलिनो नरा इति॥** इह दौर्बल्यहेतोः स्त्रीगोचरपराक्रमस्य पूर्वमभिधानादुपहासकाकात्यन्तं दौर्बल्य व्यज्यते॥ २२॥

  अथ रामो हस्तग्राह्यतामप्राप्तस्य मायामृगस्य वेगातिशयेन विस्मितप्राह**—**

**अहो! इति॥** अथ सूतस्तया दर्शित रामं स्वामिना सह विलोक्य तदनुभावविशेषेण महत्साध्वस बहुमानं चोपगम्याह**—**

**सत्यमिति॥**

**रावणः—**

**(परावृत्यावलोक्य) अयं तपस्वी रामः। (इति मोहमुपगतः)**

**सूतः—(आत्मगतम्) सत्यं मारीचवचः। रामो नाम,**

**न पुमान् पुण्डरीकाक्षो न च मुग्धेन्दुशेखरः।  
आविर्भूतमयोध्यायामेकं रक्षोघ्नमौषधम्॥२३॥  
इति।**

**रावणः— (सूतं विलोक्य) सूत! भीत इव त्वमाकारेण।**

**सूतः— आयुष्मन्! सत्यं भीत एवाहम्। सम्प्रति वयं मनुष्याः रामो राक्षस इव।**

**शूर्पणखा—अज्ज! इअंसे आइदि आहरणेण जोलदा कहं विअ सोहदि।  
        आर्य! इयमस्या आकृतिराभरणेन ज्वलता कथमिवं शोभते।**

—————————————————————————————————————————

 मारीचस्य वचनप्रकार दर्शयति**—**

**रामो नामेति॥** रामो नाम देवो नारायणो महेश्वरा वाऽवतीर्ण इति सर्वे वदन्ति। अहं त्वन्यथा मन्ये, रामो न पुण्डरीकाक्ष आविर्भूतमुग्धेन्दुशेखरश्च न। अयोध्यायामेक मुख्य केनाप्यनिवार्यवीर्यं रक्षोघ्नमौषधमेवाविर्भूतम्। इह पारमार्थिकस्यापि देवत्वस्य निषेधेन रामस्य रक्षोघ्नौषधत्वसमर्थनं राक्षसहनने सन्देहाभावमाविर्भावस्य तदेकप्रयोजनत्व चावेदयितुं कृतम् ॥१३॥

 सप्रति वयमिति बहुवचनेन न केवल मम भय जायते किन्तु भवतोऽपीत्यभिप्रायो व्यज्यते। **रामो राक्षस इवेति॥** राक्षसान् दृष्ट्वा मनुष्याणां भयं दृष्टम्। अधुना तद्विपरीतम्। अतोऽस्मदपेक्षया रामस्य राक्षसत्व तदपेक्षयास्माकं मनुष्यत्वमित्यर्थ। अथ शूर्पणखा रामस्य गम्भीरमहिमान पश्यतो दश ग्रीवस्य साध्वसमनुभावैरालक्ष्य सीताहरणान्निवृत्तिमाशङ्कमाना रामावलोकनात्तन्निवर्तयितु सीतागतमनुरागं चोद्बोधयितुं सीतागतान्गुणाननुस्मारयति**—**

**इयमिति॥**अस्या इयमाकृतिराभरणेन विनाप्यत्यन्त शोभमाना पुनराभरणैर्योजिता कथमिव शोभते। अलङ्कृताया अस्याश्शोभा न परिच्छेतु शक्यत इत्यर्थ।

रावणः—किमाभरणैरस्याः। पश्य—

यस्य नैसर्गिकी शोभा तन्न संस्कारमर्हति।  
कः कलां शशिनो मार्ष्टि कौस्तुभः केन रज्यते॥२४॥

सूतः—आयुष्मन्! किञ्चिद् वक्तुकामोऽस्मि।

रावणः— कथय कस्ते परिहारः।

सूतः—

इमां गम्भीरचारित्रां पश्यामि पतिदेवताम्।

रावणः—कथं त्वमवगच्छसि।

सूतः—

यदनेन वने धीरा रमते बन्धुनिःस्पृहा॥२५॥

—————————————————————————————————————————

अथ दशग्रीवः पुनरपि सीतां विलोक्य कामविवशो भूत्वाह

—

**किमिति॥ रज्यत इति॥** रक्तं क्रियत इत्यर्थः॥२४॥

 **किञ्चिद् वक्तुकामोऽस्मीति॥**स्वामिनं प्रति हितमप्यस्याप्रिय सहसा न वक्तव्यमिति प्रथमं विवक्षा दर्शिता। कस्ते परिहारः त्वया यद् विवक्षित तत्कथनार्थ किं परिहरणीयम्। न ह्यन्यः कश्चिदत्र सन्निधत्ते। अतिरहस्यमपि मम भगिन्या श्रोतव्यमेवेति भावः।

** इमामिति॥** इमा पतिदेवता पश्यामि। पतिरेव देवता अस्यासा पतिदेवता। देवताशन्देन न केवलमस्याः पतिगोचरानुराग एव, स्नेहविश्वासनहुमानात्मिका भक्तिरपि महती तद्गोचरा विद्यत इति दर्शितम्। अत एव नम्बीरमपरिच्छेद्यमनन्यपतिव्रतासाधारण चारित्रं यस्याः सा। अनेन विषयान्तरनैरपेक्ष्यदर्शितम्। अत एवभूतैषा भवता बलात् गृह्यमाणापारेणप्रियवियोगदुःखेन दशमीमवस्थामेव प्रतिपत्स्यते। न तु त्वद्दर्शने वर्तिष्यते तथा चैहिकपारत्रिकीरोषाद् अस्यामभिनिवेशो न शुभोदर्क इति भावः। अथ कथमिति दृष्टो हेतुमाह

—

**यदिति॥** बन्धुनिःस्पृहेत्यनेन स्नेहानुबन्धो बन्धूनां मुनेरपि सुहुत्त्ववइति न्यायेनात्यन्तस्पृहणीयेष्वपि स्पृहाभावस्तदितरेष्वत्यन्तममास्यां दर्शयितुमभिहितम्। वन इत्यनेन प्राणेश्वरसन्निधाने नास्यादुःखहेतवोऽपि ज्ञीतवासातथादृष्ट एवेति दर्शितम्। धीरेत्यनेनास्याबलाद् गृहीतायाः चित्तावर्जनमतिरप्यैरपि विषयेकर्तुं न शक्यतइति द्योत्यते॥२५॥

रावणः—

मन्दात्मन्! ननु स्त्रीणां विशेषानुपलभ्यसन्तोषिणी बुद्धिः।पश्य—

भरतक्वतटे मन्दाकिन्या मदङ्कनिषादिनी  
  कनकनलिनोद्गन्धीन् स्वर्गानिलान् प्रतिगृह्नती।  
भयपरवशे दत्तापाङ्गा महेन्द्रपरिग्रहे  
  मनुजमवधूयैषा कामं मया सह रंस्यते॥२६॥

—————————————————————————————————————————

 अथ दशग्रीवस्तद्वचनसूचित सीताहरणस्य निष्प्रयोजनत्व निराकरोति**—**

**मन्दात्मन्निति॥**अल्पबुद्धे। तत्कालदृष्टमेकं प्रमाणीकृत्य तत्वज्जातिगतस्वभाव न जानासीति भाव। स्त्रीणां बुद्धिर्विशेषान् पूर्वमनुभूतेभ्यो भावेभ्योऽत्यन्तं विशिष्टान् भावानुपलभ्यानुभूय तत्क्षण एव सन्तोषिणी ननु। प्रसिद्धौ ननुः। पतिव्रतास्वप्यहल्यारेणुकादिषु अस्य प्रसिद्धत्वात्। अत्र णिनिप्रत्ययः स्त्रीषुद्धेः तत्स्वभावतामवगमयति। **पश्येति॥** यत एवं स्त्रीस्वभावः अतोऽस्या अवधानमवधारयेत्यर्थः।

 इदानीं राज्यभ्रष्टस्य धनं प्राप्तस्यात्वन्तमलिनस्यरामस्याङ्के निषण्णैषा मया स्वर्ग नीता सती त्रिलोकीशं अनर्घाभरणानुलेपादिसमुज्ज्वलाङ्ग वीराग्रेसर मामुपलभ्य मदङ्कनिषादिनी भविष्यति। न तु तदा मदङ्कात् कदाचिदप्यवरोहणमाकाङ्क्षतीति। णिनिप्रत्ययेनावस्थितिस्त्वमागता दर्शिता। अनेनालम्बनविभावस्य महिमा दर्शितः। उद्दीपनविभावानां वैशिष्टयमाह**—**

**मन्दाकिन्या इत्यादि॥**अनेन मन्दाकिन्यास्ततीरप्रदेशस्य च भूगताभ्यो नदीभ्यस्तत्तीरप्रदेशाच्चानर्घरकमयस्थलीगवत्वेन कर्दमादिसमुत्थकालुष्याभावात् मरतकमयत्वेन च विशेषो दर्शितः। कनकनलिनोद्वन्धीन् स्वर्गानिलानित्यनेन नलिनानां कनकमवत्व तत्सम्पर्कात् सन्तावशास्त्रिससर्गाच्च समीरणानां परिमलातिशयाच्च वनसमीरेभ्यो विशेषो दर्शित। एव मनुष्यवर्गलोकदुर्लभान् पदार्थाननुभूय मनुजमवधूय। मनुजमित्यनेन क्षत्रियत्वनिमित्तरागभोगाद्यभावो दर्शितः। अवधूयेत्यनेन रामगतानुरागपरित्यागोलक्ष्यते। **कामं मया सह रंस्यते॥** काममित्यनेन रमणस्य रामविरहदुःखामिश्रंतत्तद्रमणीयपदार्थसम्पत्या पर्याप्तत्व दर्शितव। भवपरवशइत्यादिना सीतायाः निजप्रतापसाक्षात्करणेनात्मनि बहुमापाधिक्यद्योतितम्॥२६॥

सीता— (निमित्तं सूचयन्ती) कुमार! आसण्णं विअ असोहणंभावि दक्खिणा दाणिं मे अक्खी मन्तेदि।  
      कुमार! आसन्नमिव अशोभनं भावि दक्षिणमिदानी मे अक्षिमन्त्रयते।

लक्ष्मणः— आर्ये!

दायादसाधारणवस्तुवन्ध्यं  
  वनान्तमस्माकमुपाश्रितानाम्।  
अशोभनं नाम किमव्यवस्था  
  यत्र श्रियस्तत्र ननु द्विषन्तः॥२७॥

सीता— कुमार! इसिपदिणीणं वदणादो सुदं मए अत्थि विस्सुदो विंसदिभुओ तुम्हेहिं हदाणं खरदूसणाणं बादेत्ति।

कुमार! ऋषिपत्नीनां वदनात् श्रुतं मयास्ति विश्रुतो विंशतिभुजो युवाभ्यां हतयोः खरदूषणयोर्भ्रातेति।

—————————————————————————————————————————

 अथ सौमित्रिः सीतया आसण्ण विअ इत्यादिनाभिहितं दक्षिणाक्षिस्पन्दनहेतुकमशोभन निरस्यन्नाह**—**

**आर्ये! इति॥**दायादाना साधारणं यद् वस्तु राज्यधनादि तेन वन्ध्यं रहितम्। वनान्तं वनमध्यमुपाश्रितानामस्माकं किमशोभन नाम किमप्यशोभन न भविष्यति। यत्रैकस्मिन् द्रव्ये बहूनामभिलाषोभवति तत्रैवाशोभनम्। इह तु बहुजनाभिलाषास्पदस्य वस्तुनोऽभावात् कथमशोभनसंभव इत्यर्थ। यद्यपि दायादेभ्योऽन्येषामपि एकद्रव्याभिलाषोविपन्निमितमेव तथाप्यन्यकृताया विपदः आत्मशक्त्यैव सुपरिहत्वात् दायादसाधारणत्वमेव वस्तुनो विपद्धेतुत्वेनोक्तम्। अनेन पूर्वं रामवचनेन प्रशमितप्रायोऽपि वासनारूपेणस्थितः कैकेयीगतेर्ष्याविशेषः इदानीमशोभनशब्दश्रवणेन समुद्बुद्ध इति गम्यते। उक्तमेव विशेषं वैधर्म्यमाश्रित्य प्रसिद्धरूपेण सामान्येन समर्थयते**—**

**अव्यवस्था इति॥**व्यवस्थाशब्देन मर्यादा स्थैर्यंचाभिधीयते। श्रियो हि सत्येव पितरिज्येष्ठे वा पुत्रमनुज वाभिगच्छन्ति अतो निर्मर्यादाः। चञ्चलत्वं श्रिया प्रसिद्धमेव। अत एवभूताः श्रियो यत्र भवन्ति तत्र द्विषन्तोऽपि स्युः। ननु प्रसिद्धौ ॥२७॥

 एव सौमित्रिणा एकद्रव्याभिलाषहेतुकेऽर्थे निराकृते सति सीता प्रबलवैरहेतुकं व्यसनमुत्प्रेक्षते। **इसीति॥**ऋषिपत्नीना वचनान्मया श्रुतम्। **युष्मा-**

रावणः— दिष्ट्याहमनया श्रुतपूर्वः।

लक्ष्मणः—

आर्ये! अलमस्मादुद्वेगेन।

रावणः— किं नु खलु वक्ष्यति।

लक्ष्मणः—

न बाहवः प्रमाणं पौरुषस्य। पश्य—

येन सोऽयमपि रावणो जितः  
 तं सहस्रभुजमर्जुनं मुनिः।  
होमसाधनविधानकर्मणा  
 व्यच्छिनत् परशुनेव शाखिनम्॥२८॥

—————————————————————————————————————————

**भिर्हतयोः खरदूषणयोर्भ्रातेति॥** अनेन वैरहेतुर्दर्शित।विश्रुत त्रिलोकीविजयफलैर्बलपराक्रमादिभिः प्रतिक्रियासामर्थ्य दर्शितम्। अहमेवभूतात्रावणाद् भयमाशङ्क इति वाक्यसमाप्ति। अथ रावण आत्मन सीतया श्रुतत्वादिविशेषबलात् गुणपरिपूर्णत्वेन श्रवण तदनुरागहेतुं मन्यमान हर्षातिशयमालम्ब्याह— **दिष्ट्येति॥** अलमस्मादुद्वेगेन भयेनेत्यर्थः। भयाकरणे हेतुमाह—**नेति॥** पौरुषस्य पराक्रमशक्तेर्बाहव। इह बहुत्व विवक्षितम्। बाहूना बहुत्वमित्यर्थः। न प्रमाणं नियामकम्। यो यस्मात् बाहुभिरधिक स तस्मात्पौरुषोत्कृष्ट इति नियमो नास्तीत्यभिप्राय।

 एतदेवोपपादयति**—**

**पश्येत्यादिना॥** येन पुरन्दरादयोऽपि जिता, सोऽय विंशतिभुजः रावण येन कार्तवीर्येण जितः, मुनिर्भार्गव द्विभुजः सैन्यादिनिरपेक्षः एक एव सहस्रभुज त कार्यवीर्यं भ्रातृपुत्रमित्रामात्यचतुरङ्गवाहिनीपरिवृत बाहुसहस्रधृतानेकशस्त्रकदम्बक होमसाधनविधानकर्मणा होमसाधन समिदादि तस्य विधान मन्त्रपूर्वक छेदनादिसस्कारकरण तदेव कर्म व्यापारो यस्य तेनैव परशुना व्यच्छिनत्। अनेन युद्धक्षममायुधान्तरमपि नोपात्तम्। किं पुन सैन्यादि। अतस्तद्विजये पौरुषमेव केवलं कारणमिति द्योतिनम्। **शाखिनमिवेति॥** इनिप्रत्ययो भूम्नि वर्तमान शाखानां बहुत्वमवगमयति। तेन भुजसहस्रस्थाने शाखासहस्रयोगो द्योत्यते। यथा शाखिनशाखाप्रथमतो विच्छिनत्ति तथेत्यर्थ। अनेन शाखिन च्छेद इव निश्शङ्कत्व कार्तवीर्यच्छेदने रामस्य द्योतितम्। सोऽय परशुरामपुनरार्येणायत्नेन विजित इत्येतत् सीतया विदितमिति मत्वा नाभिहितम्। अतो न रावणाद्भेतव्यम्। इह लक्ष्मणस्य स्थिरत्व नाम धीरोदात्तगुणो दर्शित॥२८॥

रावणः—स्मर मनुष्य! तवेदं वचनम्।

(नेपथ्ये) हा! लक्ष्मण!।

सीता—

हं अज्जउतस्स विअ सरो।  
      हमार्यपुत्रस्येव स्वरः।

लक्ष्मणः— आर्ये! किमार्तस्वरमार्यः करोति।

सीता— तुवं किं तक्केसि।त्वं किं तर्कयसि।

लक्ष्मणः— मायेति।

रावणः— अहो! धृष्टः खल्वेषः।

सीता— बालिश! तदो वि रक्खिदव्वो।  
      बालिश! ततोऽपि रक्षितव्यः।

लक्ष्मणः—कथं रक्ष्यो रक्षति।

(नेपथ्ये) किं विलम्बसे।

सीता—

खला! भादुणो आपण्णस्स अक्कन्दिदंउवेक्खमाणं

—————————————————————————————————————————

 अथ रावणो लक्ष्मणस्यात्मावमानगर्भ वचनमाकर्ण्य सरोषमाह— **स्मरेति॥**मनुष्येत्यनेन मनुष्यत्वावान्तरभेदक्षत्रियत्वजातिनिबन्धनस्य प्रतापादेः क्षात्रधर्मस्य राज्यभ्रंशादिसिद्धोऽभावो दर्शित। **तदेव वचनं स्मरेति॥**अयमभिप्रायः। अस्माभिरविवेकात् बलवत्तमो रावणोऽविक्षिप्त इति अनुस्मृत्यास्माभिर्विधास्यमानाद्वयसनादात्मान रक्षितुं महान् यत्नः क्रियताम्। तथाप्यस्मदधिक्षेपफलं दर्शयिष्यामीति। अथ जानकी रामेणनिहन्यमानस्य मायाबलेन रामरूपं प्राप्तस्य मारीचस्य लक्ष्मण सीतासविधात् दूरीकर्तु हा! लक्ष्मण! इति विलापवचनमाकर्ण्य सविषादमाह**—**

**हमिति॥**आर्तो दुःखविवश तस्य स्वरआर्तस्वरः। **धृष्ट इति॥** अन्याकुलसत्वबलसम्पन्न इत्यर्थः। **कथं रक्ष्यो रक्षतीति॥**अयमभिप्राय यदिद भवत्यार्यस्वान्यतो भयमाशङ्कित तदार्यस्य प्रभावापरिज्ञानादेव। यदि वार्यस्यान्यतो भवभवेन्नाम तथापि नाहरक्षितुं शक्नोमि। यदार्येण दुस्साध कर्म तदिन्द्रादयोऽपि साधयितुं न शक्नुवन्ति। किं पुनरहम्।तस्मान्मम न रक्षितृत्वमिति। अथजानकीपुनरपि किं विलम्बसे इति परिदेवनमाकर्ण्य सरोषं परतरमाह**—**

**खलेति॥** खल! कठोरहृदय।भगवती पृथिवी आपन्नस्यपरमं व्यसनं गतस्य

तुमं कहं भअवदी पुहुवी सहेदि।  
खल! भ्रातुरापन्नस्याक्रन्दितमुपेक्षमाणं त्वां कथं भगवती पृथ्वी सहते।

लक्ष्मणः— आर्ये! किं त्वया तथैवेति निश्चितम्।

(नेपथ्ये) किं न शृणोषि लक्ष्मण!

सीता— सुणाहि लक्खण! किं ण तुराअसि। हद्धि, अणन्तरगामिणी इत्थिआणं लच्छी। ण हु अहं। एक्कं तं एव्व।

शृणु लक्ष्मण! किं न त्वरसे। हा! धिक्, अनन्तरगामिनी स्त्रीणां लक्ष्मीः। न खल्वहम्। एकं तमेव।

लक्ष्मणः— (कर्णौ पिधाय) शान्तं पापं शान्तं पापम्।

अपि मां विजल्पसि गभीरधियां  
  प्रथमा सती यदविचार्य चला।  
तदुपस्थिता तव विपन्नियतं  
  परिवर्तते प्रकृतिरापदि हि॥२९॥

—————————————————————————————————————————

भ्रातुराक्रन्दितमेव कर्म श्रूयमाणमप्युपेक्षमाणं स्तोकमपि विकारमनापन्न त्वा क‍थ सहते। हृदयकाठिन्येन लक्ष्मणस्य गरीयस्त्वमभिप्रेत्य असोढव्यत्वमुक्तम्। यथाह**—**

"दीनगोचरदयापरिहीन यस्य मानसमतीव कठोरम्। तेन भूमिरतिभारवतीय न द्रुमैर्न गिरिभिर्न समुद्रैः॥” इति। अथ पुनरपि हा! हतोऽस्मीति बालापमाकर्ण्य विशीर्णहृदया मर्मस्पृग्भर्वाग्वज्रै सौमित्रिमधिक्षिपति— लक्ष्मण! किं चिरायसे तवार्यपुत्ररक्षण प्रत्यनास्थाया राज्यश्रीलिप्सा च मत्परिनिघृक्षा च कारण मन्ये। तत्रैकमेव लभ्यते, यत स्त्रीणा मध्ये लक्ष्मीरेवानन्तरगामिनी न खल्वहम्। अह तमेकमेवानुगच्छामीत्यर्थात् सिध्यति।

  **अपि मामिति॥** आर्ये। इति सम्बोधन परुषवचनश्रवणजनितान्निर्वेदान्न कृतम्। मूढे! इत्यादिसम्बोधन तु ज्येष्ठभार्यायामवद्यार्हमिति अत पर सर्वत्र लक्ष्मणग्रन्थे सम्बोधनाभाव इति ज्ञेयम्। एतावन्त काल गभीरधिया प्रथमा सती गभीरा सत्त्वविनयधैर्यादिभिरपरिच्छेद्या धीर्बुद्धिवृत्ति यासा तासामरुन्धत्यनसूयादीना प्रथमासत्त्वादिधीर्गुणैस्ताभ्योऽधिका भवन्ती। सतीति वर्तमाननिर्देशेन सत्त्वादिगुणानां निरन्तरानुवृत्त्या नैसर्गिकत्व दर्शितम्। तथाभूता त्वमिदानीं चला-

रावणः—

मूढ! त्वं न जानीषे सम्पदुपस्थिता वनवासपरिक्लिष्टायाः।

(नेपथ्ये) हा! हतोऽस्मि।

सीता—

मुक्ख! सुणोहि लक्खण! अहं तव पुरदो मरिस्सं। पच्चा णिरासो दाणिं भादुणो सआसं गमिस्ससि।  
      मूर्ख! शृणु लक्ष्मण! अहं तव पुरतो मरिष्ये। पश्चान्निराश इदानीं भ्रातुः सकाशं गमिष्यसि।

लक्ष्मणः—

अविवेकमनावेक्ष्यमदाक्षिण्यमनूर्जितम्।  
धिगहंजन्म नारीणां यन्मामेवं प्रभाषसे॥३०॥

—————————————————————————————————————————

स्थिरचिता भूत्वाविचार्य परशुरामजयादिभिरनुभूतमप्यार्यस्य पराक्रममननुस्मृत्य क्षुद्रेभ्यो भयमाशङ्क्य मामपि जन्मनः प्रभृति अद्य यावद् गुरुशुश्रूषावद्धदीक्षमपि मामेव विजल्पसि अधिक्षिपसि यत्तत् ततो हेतोस्तव काचिद् विपदुपस्थिता नियत निश्चितम्। अत्र हेतुमाह**—**

आपद्यासन्नाया प्रकृतिः स्वभाव परिवर्तते अन्यथा भवति हि। हिशब्दो हतौ॥२९॥

 अथ दशग्रीवः सीता प्रति सफल मातुलस्य मायाप्रयोगमभिनन्दन्नपि सौमित्रिं तदनायत्तचित्तमाज्ञाय तप्रति सनिर्वेदो भूत्वा तेनापि मामित्यादिप्रसाधितमर्थं निराकरोति**—**

**मूढेति॥** इहाभिमुख्यकरणश्रवणफलशून्ययोः सम्बोधनवचनयोरुपादान रावणस्य लक्ष्मणगोचरनिर्वेदेर्ष्यादिकृत चापलातिशयमभिव्यनक्ति।

 अथ सौमित्रिस्तव पुरतो मरिष्ये पश्चान्मा प्रति निराशो भूत्वा इदानीमेव भ्रातृसकाशं गमिष्यसीति वाग्वज्रेणाभिहतः सनिर्वेदमाह**—**

**अविवेकमिति॥** यतस्त्व मामेव विवेकादिशून्य प्रभाषसे अत्यर्थमपलपसि ततो नारीणा जन्म जातिं धिक्। जन्मशब्देनैकार्थसमवायात् स्त्रीत्वजातिर्लक्ष्यते। स्त्रीविशेषे जानन्त्यामनुभूतमर्थमविवेकादि स्त्रीजातिनिष्ठत्वेन समर्थयते अविवेकमित्यादिविशेषणचतुष्टयेन। पूर्वदृष्टव्याप्यलिङ्गवशेनेद युज्यते इद न युज्यत इति युक्तायुक्तविभागज्ञान विवेक यतस्त्व भार्गवजयादिभिरनुभूतमार्यस्य पराक्रम न प्रत्येपि अतः स्त्रीणा जातिरेव विवेकविधुरति भाव। करिष्यमाणस्य कर्मणः आगामिनीं परिणतिमवधारयितुं या पूवमेव चिन्ता तदवेक्षणम्। अत्यर्थमवेक्षणयोग्यमावेक्ष्यम्। यतस्त्व मद्विसर्जन-

सीता—

तुवं दाव साहु होहि।

**त्वं तावत् साधुर्भव।**

लक्ष्मणः—

**मायाविधेयवपुषां नववैरभाजां  
 विश्रामवेश्मनि वने रजनीचराणाम्।  
आज्ञां गुरोरगणयन्नविवेकलोला-  
 मेकाकिनीं कथमहं भवतीं त्यजेयम्॥३१॥**

—————————————————————————————————————————

निमित्तमात्मनो भाविनीं महतीं विपद न किञ्चिद् विभावयसि अत स्त्रीणा जातिरेवावेक्षणशून्येति भावः। दाक्षिण्य परच्छन्दानुवर्तित्व यतआर्येणात्मरक्षार्थं नियुक्तस्य मम हितोपदेशात्मकं तत्त्वावबोधकं च वचनमनादृत्य स्वाच्छन्द्येनात्मसमीपान्मा विसर्जयितु साहस कर्म चिकीर्षसि अतस्त्रीसामान्यमेव दाक्षिण्यहीनमिति भावः। ऊर्जित सत्त्वबल तेन रहितमनूर्जितम्। अनेन चापलगुणो दर्शित। यथाह**—**

"चित्तस्याविकृतिः सत्त्वं विकृते कारणे सति।" इति॥३०॥

 **त्वं तावत् साधुर्भवेति॥** अत्रासाधुत्वं विपरीतलक्षणया प्रतीयते। यथा**—**

“उपकृत बहु तत्र किमुच्यते सुजनता प्रथिता भवता परम्। विदधदीदृशमेव सदा सखे! सुसुखमास्स्व तत शरदां शतम्॥" इत्यत्र।

 अथ सौमित्रिः परुषवचनश्रवणसमुद्भूतेन निर्वेदेन गमन प्रति डोलायमानस्वान्तो भूत्वाह**—**

**मायेति॥** अहमेव भवत्या परित्यक्तोऽपि कथ भवतीं वने त्यजामि। त्वत्सकाशान्ममप्रयाण तव परित्याग एव सभवतीति त्यजामीत्यनेन दर्शितम्। अन्तःपुरेऽपि पतिव्रतायाः पत्या बान्धवादिभिर्वा सहैवावस्थिति समुचिता। तत्र मनुष्यसञ्चारशून्ये वने परित्यागः कथमौचित्यपदवीमधिरोहतीति वनइत्यनेन दर्शितम्। न केवलमिद वनं मनुष्यसञ्चारशून्यम् अपि तु क्रूरतराणा राक्षसानां निवासन चेत्याह**—**

**रजनीचराणां विश्रामवेश्मनीति॥** विशेषेण पुनरिदानीं खरवधादिसमुद्भूतेन वैरेणछिद्रान्वेषिणो वर्तन्त इत्याह**—**

**नववैरभाजामिति॥**मामाया विधेयमधीन वपुर्येषा ते मायाविधेयवपुषः। अनेनास्मत्सन्निधानेऽपि तेषा मायाप्रयोगो दुष्परिहर एव किं पुनरसन्निधान इति दर्शितम्। **अविवेकलोलामिति॥** यतः पूर्वमविवेकात् दृष्टमात्रे, मृगे विस्रम्भमुपगम्य स्वभर्ता प्रत्यादिष्टः इदानीं तु श्रुतमात्र विलापवचः प्रमाणीकृत्यात्मरक्षणार्थं नियुक्त मामपि परित्यजसि अतो महानविवेकः चापलं चेति भावः। एव सीताया अवश्य-

सीता— समाही रक्खदि इत्थिआअणं ण बाणा।  
      समाधी रक्षति स्त्रीजनं न वाणाः।

लक्ष्मणः— देवा ज्ञास्यन्ति देवाः साक्षिणः।

सीता—

होदव्वम्। भवितव्यम्।

लक्ष्मणः—(प्रणम्य) नमस्तुभ्यम्। (निष्क्रान्तः)

शूर्पणखा—अज्ज! पेक्ख पेक्ख। आर्य! पश्य पश्य।

सीता— अवि णाम अज्जउत्तेण लक्खणो सङ्गमिस्सदि।  
     अपि नामार्यपुत्रेण लक्ष्मणः सङ्गस्यते।

(नेपथ्ये) सीते! त्वमपि मामुपेक्षसे।

सीता— हं, अधण्णा खु अहं अज्जउत्तं सरेण अण्णेसामि।  
   (प्रतिष्ठते)  
    हम्, अधन्या खल्वहं आर्यपुत्रं स्वरेण अन्वेषयामि।

—————————————————————————————————————————

रक्षणीयत्वमुपपाद्यात्मनो रक्षितृत्वस्यावश्यकत्व दर्शयति**—**

**आज्ञामिति॥३१॥**

** समाधी रक्षति स्त्रियो न बाणा इति॥** समाधिशब्देन चित्तस्य स्थैर्यं लक्ष्यते। स्त्रीशब्देन पतिव्रता विवक्ष्यन्ते। पतिव्रतानां रक्षणं पातिव्रत्यरक्षणमेव न चैतद्बाणसाध्यमित्यर्थः। **देवा ज्ञास्यन्तीति॥** गुर्वाज्ञामुल्लङ्घ्यास्याः परित्यागे मनागपि ममापराधो न भवति अस्या निर्बन्धेन क्रियमाणत्वादित्येतदत्रासन्निधानाद् देवा शास्यन्तीत्यर्थः। **देवाः साक्षिण इति॥** परित्यक्ताया अस्या वृत्तान्ते देवाःसाक्षिणो भवन्त्वित्यर्थः। **होदव्वमिति॥** मद्वृत्तान्ते देवैरेव साक्षिभिर्भवितव्यम् अन्येषा साक्षित्वानर्हत्वात्। यतो देवा दिव्येन चक्षुषा मानसीमपि प्रवृत्तिं जानन्ति इतरेषा च तदवगमासामर्थ्यात्। अनेन मानसस्यापि पातिव्रत्यस्य स्थैर्यं दर्शितम्। इह सीतयाभिहितं समाधे रक्षितृत्वं देवानां साक्षित्व च सप्तमेऽङ्के सौमित्रिणा सत्यत्वेनानुभूय सरक्षितो ममेत्यत्र प्रशसिष्यते। **अपि नाम लक्ष्मणः आर्यपुत्रेण सङ्गंस्यत इति॥** अपिनामशब्दोदेवप्रार्थनायाम्। अथ मारीचस्य हा! सीतेत्यादिमायापरिदेवनमाकर्ण्य रामसमीप गन्तुमिच्छति— **हमित्यादिना॥**हमिति शोकसमुत्थो वाग्रूपोऽनुभावः। **स्वरेणेति॥** यस्यां दिशि स्वरः श्रूयते तया दिशा गत्वान्विच्छामीत्यर्थः। अथशूर्पणखा आगच्छन्त्याः सीताया हरणे पातिव्रत्यप्रभावान्मन्दायमान दशग्रीवमा-

शूर्पणखा— अज्ज! पेक्ख पेक्ख अवणीदअंतं रअणं सअं एव्व गच्छंतं।  
        आर्य! पश्य पश्य अपनीतयन्तृकं रत्नंस्वयमेव गच्छत्।

रावणः— नायमुपेक्षाकालः। रामरूपेणैनामर्धपथे प्रतिबध्नामि।

शूर्पणखा— सुट्ठु अज्जो भणादि। अहं वि दाव रामं सीदारूवेण णिवुत्तिपहे विलंबइस्सम्।  
        सुष्ठु आर्यो भणति। अहमपि तावद्रामं सीतारूपेण निवृत्तिपथे विलम्बयिष्ये।

रावणः—बाढम्।

शूर्पणखा— इदो परं किं मए कत्तव्वं।(निष्क्रान्ता)  
        इतः परं किं मया कर्तव्यम्।

सूतः— आयुष्मन्! किं मयेदानीं कर्तव्यम्।

—————————————————————————————————————————

लोक्य तत्र प्रेरयति— **पश्य पश्येति॥** अपनीतयन्तृक अपनीतो यन्ता रक्षको यस्मात्। अनेन तस्या हरणे प्रतिबन्धाभावो दर्शित। रत्नमित्यनेन तस्या अवश्यहरणीयत्वमावेदितम्। स्वयमेवेत्यनेन न केवल रक्षितुरेवासन्निधानम् अपि तु सहायस्यापीति दर्शयति**—**

**गच्छदित्यनेन॥** कालातिपाते सत्येषा रामसमीपमेव गच्छेत्। अत इदानीमेवैषा हरणीयेति दर्शयति**—**

**अर्धपथ इति॥** पयोऽर्धं इति विग्रह। षष्ठीतत्पुरुषसमासः। "ऋक्पूरब्धू पथामानक्षे" इति समासान्तोऽप्रत्ययः। "राजदन्तादिषु परम्" इति अर्धशब्दस्य पूर्वनिपातः। अथ निशाचरी रामरूपेणभ्रातु सीताहरणोद्यममभिनन्द्य स्वयमपि तत्र साहाय्यक कर्तुमुद्यता तत्प्रकारं निवेदयति— **सुष्ठु इत्यादिना॥** निवृत्तिः प्रत्यागमन तदर्थः पन्थाः निवृत्तिपथः। **इदो परमिति॥** एवंभूते महति कार्ये भ्रातुः साहाय्यकरणादन्यत् किं मया कर्तव्य न किमपीत्यर्थ। अथ सूतः आत्मना किमिदानीं मया कर्तव्यमिति पृष्टेन दशग्रीवेण मायाबलेन सौमित्रिरूपमवलम्ब्य रथाधिरूढो भूत्वा जानक्या अभ्यर्णमासाद्य प्रकाश तद्विस्रम्भजननार्थमेवमुपवर्णयेत्याज्ञप्तः सनिर्वेदमाह— **इदमपीति॥** इद कुलस्त्रीवञ्चनात्मक कर्मापि मयाकर्तव्यमासीत्, नकेवल सारथ्यमेवेत्यपिशब्दः समुच्चयार्थः। अथवा अपिशब्दो गर्हायाम्। **आसीदिति॥** भूतमात्रे लङ्।अनद्यतनत्व न विवक्षितव्यम्।

रावणः—

( कर्णे ) एवमिव।

सूतः—यदाज्ञापयत्यायुष्मान्। (आत्मगतम्) अहो! बलवान्भर्तृपिण्डः। इदमपि मया कर्तव्यमासीत्।

(रावणो रथादवतीर्य रामरूपेण सीतायाः पुरतस्तिष्ठति)

सीता— हं, अज्जउत्तो! जेदु अज्जउत्तो।  
     हम्, आर्यपुत्रः। जयत्वार्यपुत्रः।

रावणः— देवि! इत इतः।

मायाबलेन बलिनां क्षणदाचराणां  
  जिह्वातले करतलोदरि! वर्तमानाम्।  
त्वां लक्ष्मणः कथमुपेक्षितवान् कथं त्व-  
  मित्थं गतासि मृदुना चरणद्वयेन॥३२॥

सीता—हं, धरण्णाए मए उपालद्धो कुमारो किं ति मन्तेदि।  
      हम्, अधन्यया मयोपालब्धः कुमारः किमिति मन्त्रयते।

—————————————————————————————————————————

 अथ मायाप्रभावेन राघवरूपमवलम्ब्य रक्षोनाथः सीतायाः पुरतस्तिष्ठन्देवि! इत इत इत्युक्त्वा तस्या आभिमुख्यं सम्पाद्य रामरूपेण वचनेन विस्रम्भमापादयति**—**

**देवीति॥** करतलोदरि! मया त्वद्रक्षणार्थं नियुक्तो लक्ष्मणस्त्वा कथ केन हेतुना उपेक्षितवान्। उपेक्षणानर्हत्व दर्शयति**—**

**क्षणदाचराणां जिह्वातले वर्तमानामिति॥** क्षणदाचरकृतस्य हरणनिग्रहादेरयत्नसाध्यत्वं प्रतिबन्धाभाव च दर्शयितु तस्या जिह्वातले वर्तमानत्वमारोपितम्। यथा जिह्वातले वर्तमानमयत्नेन निष्प्रतिबन्धमास्वाद्य भवति तथेत्यर्थः। क्षणदाचरसद्भावस्य योग्यानुपलम्भविरोधं परिहरति**—**

**मायाबलेनेति॥** अनेनैव हरणा देरयत्नसाध्यत्वहेतुरपि दर्शित। एव लक्ष्मणेनोपेक्षितायास्तव पर्णशालादामवस्थानमेव समुचितम्। तदकृत्वा त्वमपि कथ केन हेतुना इत्थमेकाकिनी निर्भयंवनमध्य गतासि। मृदुना चरणद्वयेनेत्यनेन दशग्रीवस्य प्रणयविवशस्यास्वाअतिकोमलमिद चरणद्वय कान्तारपर्यटनखेदमनुभवितुं न समुचितं अत इदानीमेवैनां रथमारोप्यास्मात् वनसञ्चारक्लेशान्मोचयामीति बुद्धिरावेद्यते। रजनीचराणां जिह्वातले वर्तमानामिति दशग्रीवस्याभिप्रायेण सत्यतयैवोच्यते॥ ३२॥

 अथ सीता स्वयमेव लक्ष्मणोपालम्भमुद्दिश्यानुतापमवलम्बमाना विमृशति—

रावणः—नूनं विप्रलब्धासि मायामृगस्वरेण।

सीता— अज्जउत्त! कर्हि सो माआमिओ  
      आर्यपुत्र! कुत्र स मायामृगः।

रावणः— पथि विप्रतिपन्नः स्वयमेवागमिष्यति।

(नेपथ्ये) अयमयमागच्छामि।

सीता—

हं, अज्जउत्तस्स विअ सरो।  
     हम्, आर्यपुत्रस्येव स्वरः।

रावणः— मन्ये पूर्वमपि स्वरसादृश्येन वञ्चितासि।

सीता—

णं

तेण कुमारो वि मए उपालद्धो।  
      ननु तेन कुमारोऽपि मयोपालब्ध।

—————————————————————————————————————————

**हमिति॥**हमिति विषादजानतोवाग्रूपोऽनुतापः। अथ दाशरथ्योरागमनभयात् सीताहरणे त्वरमाणो रक्षोनाथः प्रतिवचनदानात्पूर्वमेव सीतागमने कारण तदानीं विमृश्य विदितमिव भावयन्नाह— **नूनमिति॥** मायामृगस्वरेण कर्त्रा विप्रलब्धा वञ्चिता असि। करणभूतस्यापि स्वरस्य कर्तृत्वाभिधान वञ्चने सौकर्यं द्योतयति। अथ कौतुकेन मायामृगस्योदन्त पृच्छति**—**

**कर्हि सो इति॥**अथ दशग्रीवो यत्किञ्चिदभिधाय विस्रम्भ जनयति— **पथीति॥** स मृगो येनागाद्रामस्तमन्वगाच्च स वनप्रदेश पथिशब्देन गमनाधारतयोपादीयते न तु क्षुण्णो मार्ग। तस्मिन् वनप्रदेश एव। अनुगमनसमय एवेति यावत्। स मृगो विप्रतिपन्नः अभिमत ग्रहण प्रति प्रातिकूल्याचरणमत्र विप्रतिपतिः तच्च तिरोधानमेव तिरोहितवान् न गृहीत इत्यर्थ। तिरोधानमात्रमत्राग्रहणे मायामृगत्वेनावगमे च हेतु। तिरोधानान्मायामृगत्वमवगम्य प्रतिनिवृत्तोऽस्मीति भर्याल्लभ्यते। ननु मायामृगश्चेत् स हन्तव्य एव तत् कुतस्तस्योपेक्षण कृतमत आह**—**

**स्वयमेवागमिष्यतीति॥** असौ यदा स्वयमेवागमिष्यति तदा तद्वधं करिष्यामि इदानीं तु तिरोहितस्य तस्य युष्मत्सन्निधावागमनमाशङ्क्य तमुपेक्ष्य तूर्णं प्रतिनिवृत्तोऽस्मीति भावः। अथ रावणो रामेण मारीचस्य भावापरिदेवनहेतुक सौमित्रिसीतयोः शोकातिशयमुत्प्रेक्ष्य तदुपशमनार्थमयमयमागच्छामीति समुदीरित वचनमाकर्ण्यसञ्जात सीतायाःसशय विषाद चोपशमयन्नाह— **मन्ये इत्यादिना॥** अथ सीता विस्रम्भमुपगता त्वां लक्ष्मण कथमुपेक्षितवानित्यस्य चोद्यस्यावसरप्राप्तमु-

 (रावणः सूतं वीक्षते सूतोऽपि लक्ष्मणरूपेण रथमसन्दिग्धं गृहीत्वा रावणमुपसर्पति )

सूतः— प्रसीदत्वार्यः। रथमारोहत्वार्यः सपत्नीकः।

रावणः— लक्ष्मण! किमिदम्।

सूतः— आर्य! समाधिचक्षुषा भरतस्य परचक्रभयमुपनतं दृष्ट्वा तूर्णं युष्माभिरभिगन्तव्यमिति तपसा रथं निर्माय मह्यं दत्वा वनान्तरेष्वन्तर्हितस्तपस्विजनः।

सीता— (आत्मगतम्) जुज्जइ। णं पुव्वं वि से हत्थे दिण्णं परं अच्चरिअचूडामणी अब्भुदङ्गुलीअअं अ।  
     युज्यते। ननु पूर्वमप्यस्य हस्ते दत्ते आश्चर्यचूडामणिः अद्भुताङ्गलीयकं च।

—————————————————————————————————————————

त्तरमाह**—**

**णमिति॥** अथ रक्षोनाथेन निरीक्षणमात्रेण नियुक्तः सूतः सौमित्रिरूपमवलम्ब्य रथमारुह्यनिश्शङ्क रावणमुपगम्यात्मना नियोक्ष्यमाणे कर्मणि अननुमतिमाशङ्कमान इव प्रथम प्रसाद प्रार्थयते**—**

**प्रसीदत्विति॥** अथ सूतेन रथारोहणे निवेदिते तत्कारणमजानान इव पृच्छति— **लक्ष्मणेति॥**उत्तरमाह**—**

**आर्येत्यादिना॥** समाधिशब्देन योगोऽभिधीयते। योगाभ्यासजनितसस्कारसहकृतेन चक्षुषेत्यर्थः। योगिनो हि योगाभ्यासवशात् दिव्येन चक्षुषा देशकालादिविप्रकृष्टमपि जानन्तीति काणादा आहुः। भरतस्य परचक्रभयमुत्पन्नं दृष्ट्वा न तूत्पद्यमानम्। अनेन हेतुना तूर्णमभिगन्तव्यमित्युच्यते। तूर्णमभिगमने उपायोऽपि तैरेवानुगृहीत इत्याह**—**

**तपसा रथं निर्माय मह्यं दत्वेति॥** कुत्र स तपस्विजनो वर्तते इति चोद्यस्य प्रसङ्गं निरुणद्धि— **वनान्तरेष्वन्तर्हित इति॥** इदानीमितो वनात् वनान्तराणि प्राप्त स मुनिजनोऽस्मन्नयनपथमतिक्रान्त इत्यर्थ। अथ जानकी पूर्वमाक्रान्ताः किन्न्वित्यत्र शङ्कितमेव भरतस्य परचक्रभयमाकर्ण्य प्रत्ययिताश्चर्यचूडामणिनिर्माणदानादिदृष्टान्तेन मुनीना रथनिर्माणक्षम तप प्रभाव स्वानुग्रहोन्मुखत्वं च युक्त मन्यते—**जुज्जइइत्यादिना॥ कस्तवाभिप्राय इति॥** किं तव मतमित्यर्थः। **णं मए वीत्यादिः** स्पष्टो ग्रन्थः। अथ दशग्रीवःसीताया रथमारोपिताया त्वरिततरं रथ चोदयितु नियुङ्क्ते— **तूर्णमिति॥** अथ नभोमार्गेण रथे तूर्णं चोदिते सीता निष्प्रतिबन्ध-

रावणः—देवि! कस्तवाभिप्रायः।

सीता— णं मए वि इच्छिदव्वो भरदस्स वेसणणासो वन्दणं गुरुअणस्स अ ।  
      ननु मयाप्येष्टव्यो भरतस्य व्यसननाशो वन्दनंगुरुजनस्य च।

रावणः—लक्ष्मण! प्रथमं देवीमारोहय रथम्।

सूतः—यदाज्ञापयत्यार्यः। (रथमारोहयति)

सीता— दिट्ठिआ रक्खसवंचणादो मोइदा भविअ गच्छामो।

(सहर्षमारोहति)

दिष्ट्या राक्षसवञ्चनान्मोचिता भूत्वा गच्छामः।

रावणः— प्रसन्ना देवी, लक्ष्मण! तूर्णंचोदयाश्वान्।

सूतः—यदाज्ञापयत्यार्यः।

रावणः—(आत्मगतम्) राम इति

मयि बुद्ध्याप्यसन्दिग्धामिमां न स्प्रष्टुमुत्सहे।  
अहो! तत्पूर्वदृष्टानां कष्टः स्त्रीणां समागमः॥३३॥

(ततः प्रविशति रामः सीतारूपधारिण्या शूर्पणखया सह)

—————————————————————————————————————————

मात्मवशमुपगतामवलोक्य महन्मदनचापलमुपगम्य परिरम्भसमुत्सुकोऽपि पातिव्रत्यप्रभावजनितेन साध्वसेन स्तब्धव्यापारो भूत्वात्मनस्तामवस्थामुद्दिश्य विस्मयमानः स्वयमेव विमृशति— **राम इत्यादिना॥** राम इतीत्यस्य श्लोकगतेन बुद्ध्येत्यनेनान्वय।

अहमिदानीं राम इति मयि मद्गोचरया बुद्ध्या हेतुना सन्दिग्धामनुत्पन्नान्यशङ्कालेशामपि इमा मत्पुरतो वर्तमानां प्रतिबन्धाभावेन सुखस्पर्शामपि न स्प्रष्टुमुत्सहे।स्पर्शनार्थमुत्साह एव तावत् कर्तुं न शक्यते। दूरे स्पर्शनमिति भाव। अहो!इत्युत्साहानुत्पत्तिहेतुकमाश्चर्यमिति पूर्वार्धेन सम्बन्ध।अथ स्वयमेव निरूप्यात्रापरिचितिं हेतुत्वेनावधारयति—**तत्पूर्वेति॥** तदेव पूर्वमाद्य यथा भवतितथा दृष्टानामित्यर्थ। तच्छब्देन वक्ष्यमाणतया बुद्धिस्थ दर्शन परामृश्यते। प्रथमदृष्टाना स्त्रीणा समागम कष्ट अतिप्रयत्नसाध्यत्वात् दुःखावह इत्यर्थ॥३३॥

रामः— देवि! स खलु जाल्मो राक्षसो ममेषुपतनानन्तरमेव मे रूपं गृहीत्वा पतितः। ततस्तमुपेक्ष्य तव वृत्तान्तपरिज्ञानार्थं तूर्णं निवृत्तोऽस्मि।

शूर्पणखा— (आत्मगतम्) अघं दे देवित्तणम्। अघं ते देवीत्वम्।

आकाशे रथस्था सीता— चिराअ खु णो पिअसहीं वणत्थली विसज्जिअ गन्तव्वं।  
                 चिराय खलु नः प्रियसखीं वनस्थलीं विसृज्य गन्तव्यम्।

रावणः— देवि! कृतमनेन। ननु द्रक्ष्यसि नन्दनातिशायिनीं नगरोद्यानश्रियमेव।

—————————————————————————————————————————

 अथ राम सीतारूपधारिणीं निशाचरीमवलोक्य विस्रम्भमुपगम्याह**—**

**देवीति॥** स खलु जाल्मो राक्षस इत्येक वाक्यम्। य कनकमृगरूपेणास्माभि पूर्वं दृष्ट स कश्चिज्जाल्मो दुष्टो राक्षस एवेत्यर्थः। अत्र हेतुमाह— **ममेत्यादिना॥** अत्र स इति द्रष्टव्यम्। तस्य सहसा मद्रूपधारणात् केनचिद् राक्षसेनानेन भवितव्यमित्यनुमितमित्यर्थ। **तव वृत्तान्तपरिज्ञानार्थमिति॥** तव माया कृत भयमाशङ्क्येति यावत्। अथ राक्षसी देवीति सम्बुद्ध्यात्मकृतस्य मायाप्रयोगस्य वञ्चनात्मकं फलमनुभूय स्वयमेव सहर्षमाह**—**

**अघमिति॥ देवित्तणमिति॥** यदिदमसीताया मयि सीतावुद्ध्यादेवीति देवीत्व भ्रान्त्या प्रकटितमिति शेषमूह्यम्। तत्तेऽघं महद् दुष्कृत यत एवविधया वञ्चनया शुत्रुभिरपहसनीया बन्धुभिश्चातिशोचनीयां दशामुपगतोऽसीति भाव। अथ निशाचर्या शङ्कामाध्व सादिहेतुकान् स्वेदोद्गमवैवर्ण्यादीननुभावानालक्ष्यान्यथासभावयन्नाह— **देवीति॥** कविमतेनेद सत्यतयैवोच्यते। **मम कृत इति॥** वृथार्यपुत्रो मया व्यापारित इत्यनुशयेनेति यावत्। अथ निशाचरी सान्तर्हास अर्थद्वयानुरूपमुत्तरमाह**—**

**सच्चमिति॥** त्वद्वञ्चनार्थमेव रूपान्तर प्रतिपन्नमिति भाव। अथ सीता स्वयमाह— **चिराय खलु नः प्रियसखी वनस्थलीं विसृज्य गन्तव्यमिति॥** इह वनस्थल्या प्रियसखीत्वारोपेण प्रियसखीसङ्गमविगमयोर्यथा हर्षशौको भवतस्तथा वनस्थल्या अपि सङ्गमविरहयोरिति दर्शितम्। अथ रावणो वनस्थलीवियोगज दुःख उपशमयन्नाह— **कृतमिति॥**अत्राप्यर्थद्वय स्पष्टमेव। अथ रथे नभोमार्गमधिरूढे वनस्थलीदर्शनकौतूहलवशादधोदत्तदृष्टिर्जानकी सहमात्मदयितमवलोक्य महती शङ्का-

**सीता— (अधो विलोक्य) तह। हं, अज्जउत्तो  
               तथा। हम्, आर्यपुत्रः।**

**रामः— आकाशे सीताया इव स्वरः।(इत्युद्वीक्षते)**

**शूर्पणखा— अज्जउत्त! पेक्ख पेक्ख तव पडिकिदिं इत्थिअं अ ममाइदिं आदरिसे विअ पेक्खामि।  
        आर्यपुत्र! पश्य पश्य तव प्रतिकृतिं स्त्रियं च ममाकृतिमादर्श इव पश्यामि।**

**रामः— सत्यं सीता परपुरुषगोचरे न तिष्ठति। ध्रुवमियं वञ्चनासीता मायारामपार्श्वे। यथा सोऽहं न भवामि तथा सीतापि न भवति।**

**सीता— हं, अधण्णा अहं अज्जउत्तं परमत्थं ण जाणामि।  
      हम्, अधन्याहम् आर्यपुत्रं परमार्थं न जानामि।**

—————————————————————————————————————————

मुपेत्याह**—**

**हं, अज्जउत्तो इति॥** अथ राक्षसी रामं सीतास्वरानुसारेणाकाशे दत्तदृष्टिमवलोक्य सीतामात्रदर्शने रामस्यात्मगोचरा मायासीताशङ्कोदीयादिति मत्वा मायाराममपि सह दर्शयति**—**

**अज्जउत्तेति॥** **पश्य पश्य तव प्रतिकृतिमिति॥** प्रथम मायाराम दर्शितवत्यात्मगोचरशङ्कोदयस्यावकाशो निरुध्यते। **स्त्रियं च ममाकृतिमादर्श इव प्रेक्ष इति॥** अत्राकृतिशब्देन प्रतिकृतिरेवाभिप्रेयते। अथ दाशरथिरुभयोस्सहावलोकनेनासञ्जातशङ्कालेशो भूत्वाह**—**

**सत्यमिति॥ परपुरुषगोचर इति॥** गोचरशब्देन गोचरीकरणयोग्य पुरोवर्तिदेशो लक्ष्यते। परेषां पुरुषाणा पुरत इति यावत्। **न तिष्ठति॥** अवस्थानमेव न करोति किं पुन स्वैरासिकादीति भाव। यत एवमतो ध्रुवमिय वञ्चनासीता वञ्चनार्थं प्रदर्शिता मायासीता मायारामपार्श्वे तिष्ठतीति ध्रुव निश्चितमित्यर्थ। ननु मायारामसन्निधौ सीताया परपुरुषबुद्ध्यभावात् स्वैरासिका युज्यते। सत्य भवितव्यताबलात्तदानींरामस्यैवभूता बुद्धिर्न सञ्जातेति ब्रूम। अथ भवितव्यताबलादेव दृष्टान्ताभास प्रमाणीकृत्य मायासीतात्व निश्चिनोति— **यथेति॥ हमिति॥**यत आर्यपुत्र परमार्थं न जानामि। अनिश्चितपरमार्थयैव सत्या मयान्यतरेण सह गम्यते च अतोऽहमत्यन्तमधन्येत्यर्थ। अथ दशग्रीवः सीता शङ्काकुलमानसामा-

रावणः— मुग्धे! मुनीनामतिसन्धानार्थं मम रूपेण राक्षसाः सञ्चरन्ति।

सीता— सच्चं एव्व एदं। कुदो अज्जउत्तस्स इत्थिआसम्बन्धो। जह सा अहं ण होमि तह अज्जउत्तो वि सो ण होइ।  
सत्यमेवैतत्। कुत आर्यपुत्रस्य स्त्रीसम्बन्धः। यथा साहं न भवामि तथार्यपुत्रोऽपि स न भवति।

रावणः— प्रसन्ना देवी, लक्ष्मण! तूर्णं चोदयाश्वान्।

सूतः— यदाज्ञापयत्यार्यः।

(निष्क्रान्तो रावणः सीतां गृहीत्वा सूतेन च)

शूर्पणखा— (विषादं रूपयति। स्वगतम्) को णु खु मे गमणस्स उपाओ।को नु खलु मे गमनस्योपायः।

रामः— देवि!

कि निःश्वासैर्ग्लपयसि जपापाटलं दन्तवासो  
  नेत्राभ्यां किं सृजसि कुचयोरस्रबिन्दूनजस्रम्।

—————————————————————————————————————————

लक्ष्य भूप्रदेशगता मायासीतां दर्शयित्वा शङ्कां निवर्तयति**—**

**मुग्धे! इत्यादिना॥** मुग्धे!अनिशितप्रज्ञे!राक्षसाः प्रायेण मुनीनामतिसन्धानार्थं वञ्चनार्थ मम रूपेणमायाबलादङ्गीकृतेन त्वद्रूपेण चेति द्रष्टव्यम्। **सञ्चरन्ति॥** स्वैर चरन्ति। अथ जानकी भवितव्यताबलात् विस्रम्भमुपगम्याह— **सच्चमिति॥**सत्यमेतत्। **कुत आर्यपुत्रस्य स्त्रीसम्बन्धः** अन्यस्त्रीसम्बन्ध इति यावत्। **यथा साहं न भवामि तथार्यपुत्रोऽपि स न भवति॥** यद्यप्यत्र सत्यरामस्य मायासीतासन्निधानं युज्यत एव तथापि विधिबलात् एतत् सीतायुद्धिपथं नाधिरूढमिति मन्तव्यम्। **प्रसन्ना देवी तूर्णं चोदयाश्वानिति॥** एवमेवोभयोर्दम्पत्योरन्योन्यदर्शनानुवृत्तौ सत्या भूयोऽपि शङ्कोन्मेषो भविष्यत्येव। अत उभयोरभावपि परोक्षीकर्तव्यावित्यभिप्रायेण तूर्यमित्युच्यते। **विषादं रूपयति** अभिनयति। निश्वासाश्रुपातादिभिरनुभावैरन्तर्गतं विषाद व्यक्तीकरोतीत्यर्थः। निजभ्रातृदियोगात् प्रबलपरिपन्थिसन्निधानादनन्तरकरणीयापरिज्ञानाञ्च विषाद इति द्रष्टव्यम्।

 अथ राघवो विषादनिमित्तमनुयुङ्क्ते— **देवीत्यादिना॥** हे! देवि! **धीरे**! निसर्गतो धैर्यगुणसम्पन्नेत्व **जपापाटलं** जपाकुसुमवदतिशोण **दन्तवासः**अथ

विक्षिप्ताङ्गी विलपसि कथं तिष्ठसि ध्यानमूका  
  धीरे! धैर्यं तव सह मया निर्गतं निर्गतेन॥३४॥

शूर्पणखा— अज्जउत्त! तव वेसणस्स अहं बीजं संवुत्तात्ति पेक्खामि।  
        आर्यपुत्र! तव व्यसनस्याहं बीजं संवृत्तेति पश्यामि।

रामः— मा मैवम्, कं न वशीकरोति स मायामृगः। किं नु खलु नाद्यापि निवृत्तो लक्ष्मणः।

शूर्पणखा— अहं वि तं एव्व तक्केमि। अहमपि तदेव तर्कयामि।

रामः— तस्य रूपपरिवर्तनेन कुमारं विप्रलब्धमिव पश्यामि।

—————————————————————————————————————————

**निःश्वासैः** अन्तर्गतसन्तापहेतुकत्वेन प्रमाणाधिकैरूष्मायमाणै निःश्वासमारुतै **ग्लपयसि** ग्लानिं प्रापयामि। **किं** कस्य हेतो। जपापाटलमित्यनेन जपाकुसुमवदेव ग्लान्या शोचनीयत्वमधरस्य दर्शितम्। तथा **नेत्राभ्यां कुचयोरस्नबिन्दूनजस्रं सृजसि किम्॥** तथा **विक्षिप्ताङ्गी** विवशकरचरणाद्यवयवा भूत्वा **विलपसि** परिदेवन करोषि। अत्र किमित्यनुषङ्ग कर्तव्य। अन्तराध्यानेन चिन्तया मूका स्तिमितोर्ध्वनयना तिष्ठसि। अथ राघवेण पृष्टाया निशाचर्या अन्तरा कथमदत्तशङ्काप्रसरमुत्तर दास्यामीति चिन्तया व्याकुलत्व दर्शितम्। मया मृगग्रहणार्थं निर्गतेन सह तव धैर्यं निर्गत कथमित्यत्रानुषज्यते। मन्निर्गमनानन्तर तव धैर्यभ्रंशे किं कारणमित्यर्थ॥३४॥

 **आर्यपुत्र! तव व्यसनस्य** मायामृगग्रहणार्थव्यापारहेतुकस्यायासस्य। **अहं बीजं संवृत्तेति॥** विषाद इति वाक्यपर्यवसानम्। इह सीतावियोगहेतुकस्य व्यसनस्याह बीज संवृत्तेत्यर्थान्तरमभिप्रेतम्। **मा मैवमिति॥** न केवल तव निर्न्बध एवात्र कारण किन्तु ममौत्सुक्यमपीति भावः। ननु युक्त स्त्रीस्वकृतेन चापलेन मम सद्विषयमौत्सुक्य भवादृशा तु तदयुक्तमेव अत आह—**कमिति॥** स मायामृग। तच्छब्देनानुभूतो मायाकृतवैचित्र्यप्रकार औत्सुक्यहेतुत्वेन परामृष्ट। **कं न वशीकरोति॥** अत्यन्तं धीरमपि वशीकरोत्येवेत्यर्थ। अथ राक्षसी किं न्वित्यादिना लक्ष्मणानागमनकारणचिन्तापर राघवमालक्ष्याह**—**

**अहमपीति॥** अहमपि तदेव लक्ष्मणानागमनकारणमेव चिन्तयामि। अनेन ध्यानमूका किं तिष्ठसीत्यस्योत्तर दत्तमिति ज्ञेयम्। अथ राम स्वयमेव

 देवि! किं शक्नोषि मामनुगन्तुं यावदहं लक्ष्मणमन्विच्छामि।

शूर्पणखा— कहं वि अहं अणुगमिस्सं। भीदं ह्नि रक्खसवंचणादो।  
      कथमप्यहमनुगमिष्यामि। भीतास्मि राक्षसवञ्चनात्।

रामः—देवि! इत इतः। (उभौ परिक्रामतः)

(नेपथ्ये)

सकामा भव कैकेयि! कौसल्ये! न गतिस्तव।  
यन्निशाचरवाणेन सुतस्ते मर्मणि क्षतः॥३५॥

रामः—हन्त! तदेव संवृत्तम्।

(पुनर्नेपथ्ये)

सत्यवादिनि!धर्मिष्ठे! पुत्रि! सागरवाससः।  
अमङ्गलानां नारीणां कथं त्वं देवि! गण्य से॥३६॥

—————————————————————————————————————————

विलम्बनिमित्तमुत्प्रेक्षते

—

**तस्येति॥** तस्य रूपस्य परिवर्तनेनान्यथाकरणेन म दीयरूपावलम्बनेन कुमार विप्रलब्धं वञ्चितमिव पश्यामि मन्ये। अत पश्यामि गत्वा द्रक्ष्यामि। देवि! किं शक्नोषि मामनुगन्तुमिति प्रश्नरूपस्यापि वाक्यस्य मामनुगच्छेति नियोगे तात्पर्यम्। प्रियवदत्वादेव प्रश्नरूपत्वमाश्रितम्। अत एव यावदन्विच्छामीति प्रतिवचनदानात् पूर्वमेवान्वेषणाध्यवसायकृत। कथमप्यनुगमिष्यामि भीतास्मि राक्षसवञ्चनादित्यनेनानुगमनमनिष्टमिति गम्यते।

 अथ सौमित्रिः सहसा मायाबलावलम्बित राघव सम्बोध्य विलपति

—

**सकामेति॥** एतावन्त काल समवायानन्तरमार्यस्य राज्यप्राप्तिशङ्कया भवत्याः कामो न परिपूर्णः। इदानीं तु सकामा परिपूर्णकामा भवेत्यर्थः। अथ कौसल्यायाः गत्यन्तराभावमालोच्य करुणाविवशस्ता सम्बोध्य विलपति— **कौसल्ये! इति**॥३५॥

**हन्तेति॥ यदेवास्माभिर्निरूपितं तदेव संवृत्तमिति॥**

 अथ सीताया अपारे शोकसागरे निमज्जनमालोच्य शोकाकुलमानसस्तां सम्बोध्य विलपति— **सत्येति॥ हे! देवि! सत्यवादिनि!इति॥** आर्यपुत्रस्य स्वर इव श्रूयते इति यद्भवत्याभिहित तत्सत्यमेव तदा मन्दभाग्येन मया

रामः— यावदयमात्मपरित्यागं न करोति तावदेनमुपसर्पामि।

(ततः प्रविशति बाणोद्धरणव्यापृतो लक्ष्मणः रामरूपप्रच्छन्नो मारीचश्च)

लक्ष्मणः— (सकरुणम्) आर्य! गुरुविधेय! त्वदायत्तं मे जीवितं हरसि।

रामः— (स्मितं कृत्वा) लक्ष्मण!

मुञ्च मायागतं दुःखं पश्य मां तव पूर्वजम्।

लक्ष्मणः— (विलोक्य सक्रोधम् आः राक्षस!

पूर्वजं चापि मे हत्वा मामप्यभिगतोऽसि किम्॥३७॥

तिष्ठ तिष्ठ क्वयास्यसि (खड्गमुत्कोशयति)

—————————————————————————————————————————

मायाबुद्ध्या आर्यरक्षण उपेक्षा कृतेत्यनुतापोऽनेन व्यज्यते। अमङ्गलाना नारीणा मध्ये त्व कथं गण्यसेभवत्या वैधव्यप्राप्तौ न कश्चिदपि हेतुर्दृश्यते। आत्मकृतेन वा पूर्वै पितृपितामहादिभि कृतेन वा दोषेण जनानाममङ्गल भवति। तत्र पूर्वकृतदोषाभाव दर्शयति—**सागरवाससः पुत्रीति॥** यतो भवती सागरवाससो भगवत्या वसुमत्या पुत्री अत पूर्वकृतदोषानुप्रवेश शङ्कितुमपि न शक्यते। आत्मकृतदोषाभावं दर्शयति

**—**

**धर्मिष्ठे! इति॥** न ह्यरुन्धत्यादीनामपि तादृशी भर्तृशुश्रूषादिकुलस्त्रीधर्मनिष्ठा यादृशी भवत्या इति भाव॥३६॥

 **आर्य! गुरुविधेयेति॥** स्वधर्मस्य प्रजापरिपालनादेः परित्यागेन गुर्वधीनतया कृतस्य वनवासस्य फलमेतदिति भावः। अथवा गुरुतर विधेय कर्तव्य पुत्रोत्पादनादि यस्य स गुरुविधेय। ऋणत्रयमनपाकृत्येदानीं तव गमनमनुचितमित्यभिप्राय। **त्वदायत्तं मे जीवितं हरसीति॥** इह शोकातिशयेन स्वयमेव यज्जीवितस्य निर्गमन तत्रार्यस्य प्रयोजकत्वमारोप्य प्रलापः क्रियते। इदानीं त्व मे जीवित हरसीति यत् तदत्यन्तमुचितमित्यर्थात् सिध्यति। यतो मे जीवित त्वदायत्त त्वदधीनमतस्त्वयि जीवत्येव मया जीवितव्य नान्यथेति भाव।

 अथ रामो लक्ष्मणस्य भ्रममपनुदन्नाह

—

**लक्ष्मण! मुञ्चेति॥** मायाशब्देन मायाशरीर लक्ष्यते। मायाशरीरहेतुकं दुःखमिति यावत्। अथ लक्ष्मणो राक्षसबुद्ध्या सरोषमाह

—

**राक्षस! पूर्वजमिति॥ ३७॥**

**रामः—**

**(उपेत्य) लक्ष्मण! पश्य पश्य। (इत्यङ्गुलीयं दर्शयति)**

**लक्ष्मणः—**

**(विलोक्य सलज्जमात्मगतम्) नेदं राक्षसा जानन्ति।**

**(अधोमुखस्तिष्ठति)**

**रामः—**

**लक्ष्मण! पश्य फलमङ्गुलीयकस्य।**

**(मारीचं पादेनोद्धृत्य विक्षिपति। मारीचः स्वरूपमेव गृह्नाति)**

**लक्ष्मणः—**

**आर्य! पश्यामि।**

**प्रकृतिं प्रपद्य सहजां तवोद्धृत-  
  श्चरणेन तामरसपाटलत्विषा।  
नभसो जवेन सह संभृतैर्घनैः  
  पतति क्षितौ पतनचूर्णिताचलः॥३८॥**

**शूर्पणखा—**

**(सशोकमात्मगतम्) हं, मणुस्सा खु बलवन्तो। हा! हदो गुरु मारीओ। (रोदिति)  
       हम्, मनुष्याः खलु बलवन्तः। हा ! इतो गुरुर्मारीचः।**

—————————————————————————————————————————

 अथ रामेण सस्मित दर्शितमङ्गुलीयक दृष्ट्वा विस्रग्धः सानन्दो भूत्वा सलज्जमाह**—**

**नेदमिति॥**यत इदमङ्गुलीयक राक्षसा न जानन्ति अतोऽस्यमायामयत्व न घटत इति वाक्यपर्यवसानम्।

 अथ तपोधनैरभिहितमङ्गुलीयकस्य फलमनुभवितुं मारीचस्य मायामुपशमयितु चार्येण चरणेनोत्क्षिप्त तद्देहमवलोक्य सविस्मयमाह**—**

**आर्य! पश्यामीत्यादिना॥** तव तामरसपाटलत्विषा चरणेनोद्धृतः। तामरसपाटलत्विषेत्यनेन सामरससमानशोभेन तद्वदतिकोमलेन चरणेन गुरुतरकठिनरक्षोदेहोद्धरण पश्यत सौमित्रेर्विस्मयावेशो द्योत्यते। तवेत्यनेन लोकोत्तरपराक्रमस्य तव चरणेन नतु हस्तेन। अनेनोद्धरणे प्रयत्नलाघवदर्शितम्। उद्धृत न तु कम्पितो निरस्तो वा। अनेन प्रयत्नसाधनयोरल्पत्वेऽप्यूर्ध्वदेशप्राप्तिलक्षणस्य कार्यस्य महतो दर्शनेन विस्मयातिशयो द्योत्यते। राक्षसदेहइति विशेष्यमध्याहार्यम्। उद्धरणसमकालमेव सहजा प्रकृति राक्षसरूपं प्रतिपद्य जवेन मेवमार्ग प्राप्य तत्कालसभृतेनैर्घनैर्मेघै सह जवेन नभसो नमोमार्गात्पतनचूर्णिताचलपतनेन चूर्णीकृत पर्वतो येन स तथा भूत्वा क्षितोपततीति।
प्रत्ययकारणमासीदित्यत्र भूतमात्रे लङ्। अनद्यतनत्वं न विवक्षितम्॥३८॥

 अथ राघवस्य बलवत्तमत्व मायोपशमनसामर्थ्य चालोच्य भयविषादादिविवशा

लक्ष्मणः—

अस्य दर्शनादेव नः प्रत्ययकारणमासीद् अङ्गुलीयकं राक्षससंशये रूपव्यक्तिहेतुरिति।

शूर्पणखा—

को णु खु मे गमणस्स उपाओ। (विवादं रूपयति) को नु खलु मे गमनस्योपायः।

रामः—

देवि! किमद्यापि शोकं न मुञ्चसि।

(इति अश्रुसंमार्जनं करोति। शूर्पणखायाः स्वरूपमेवासीत्)

शूर्पणखा—

हं, अवसिदं म्हि। हम्, अवसितास्मि।  
रामः—

लक्ष्मण! किमिदम्।  
लक्ष्मणः—

आर्य! इदमिदमस्याः,

नीलोत्पलाकृतिमपास्य रथाङ्गरूप-  
 मापद्यते नयनयुग्ममियं तनुश्च।  
आलूननासिकतया विवृतान्तमूलै-  
 र्दन्तैः सरिद्विमथितेव सितैर्मृणालैः॥३६॥

  आस्त्वया कृतमिदं व्यसनम्। (खङ्गमुत्कोशयति)

—————————————————————————————————————————

मातुलदेहविलोकनेन शोकाकुला च भूत्वागमनोपाय चिन्तयति—**को णु खु इति॥**

 अथ लक्ष्मणोराघवेणकृता माननाया राक्षसयाः स्वरूपप्राप्तिप्रकारमयलोगयाह—**आर्य! इदमिदमिति॥** द्विर्वचन विस्मयावेशं द्योषयति। अस्या इह भवता असृज्यमान नयनयुम नीलोत्पलाकृति नीलोत्पलवन्मनोहरमाकारमपास्य रथाङ्गस्य रथावयवस्य चक्रस्य रूपमन्यकृपपतिविसरूपमापद्यतेप्राप्नोति।नवनयुग्मस्याशुगार्जनस्थये साक्षात् स्पृश्यमानत्वात् प्रथम प्रकृतिभावस्याङ्गीदर्शनारपूर्व तदाभिधान कृतम्।

न केवल नयनमेव अस्पा हनु विममिता सरिदिय दृश्यमा पूर्व निर्मलनमा नदी सहजेन वषयमध्यान्यथा भवति तदेवमपि विदिता सरिद्र शास्तनो महङ्गजेन विधिता यमयातूननामिकना कामूलं सूना नामिका परवामा यता गाव सुनना तो हेतोः पूर्ण विवृतमन्देषा है। ॥३६॥

एवं अङ्गतिमापत्रां तां विषय कुषितो भूत्वाह- **आ इति॥**

**शूर्पणखा— (सभयम्) अज्ज! सरणं सरणं। (रामस्य पादयोः पतति)  
       आर्य! शरणं शरणम्।**

**रामः—(लक्ष्मणं वारयित्वा) शूर्पणखे! कथय परमार्थम्। अभयं ते दत्तम्।**

**शूर्पणखा— (आकारसंवरणं कृत्वा कर्णे) अज्ज! एव्वं विअ।  
       आर्य! एवमिव।**

**रामः— शूर्पणखे! तव निष्क्रयार्थं भ्रातुरन्तिकं मम सन्देशमुपनय।**

**शूर्पणखा— आणवेदु दाणिं साणुक्कोसो भट्टा।  
       आज्ञापयत्विदानीं सानुक्रोशो भट्टा।**

—————————————————————————————————————————

"आत्तु स्यात् कोपपीडयो" इत्यमरसिंह। मारीचदुर्व्यापारहेतुकस्यापि व्यसनस्य शूर्पणखैव प्रयोजिकेति मत्वा त्वया कृतमित्युक्तम्। अथ राघवः सर्वस्यास्य मायाप्रयोगस्य सीताविनाशपर्यवसायित्वमाशङ्कमानोऽपि अतिवीरो भूत्वा सौमित्रिभयाच्छरणागता राक्षसीमवलोक्य लक्ष्मण वारयित्वास्याः सकाशादेव सर्वं जानामीति निश्चित्य परिपृच्छति—**शूर्पणखे! इति॥ परमार्थं कथयेति॥** मारीचस्य मायामृगत्वावलम्बने तस्या चदशाया मद्रूपधारणे तवसीतारूपपरिग्रहेच यत्परमार्थभूत निमित्तं तत्कथय। शासनरूपो विधिर्लोढर्थः। अनेनाकथनेाऽपरमार्थकथने च महान् दण्डः सूचितः। अय शास्यमाना तामत्यन्तं भयपरवशामालक्ष्याभयदानेन तस्या भयमुपशमयन् वाक्प्रवृत्तेरवकाशमुत्पादयति—

**अभयमिति॥** दत्तमित्यनेनास्मासु प्रतिकूलेषु त्रिलोक्यामन्य कोऽपि तवाभय दातु न प्रभवतीति दानात्पूर्वमभयस्यालाभो दर्शितः। अथ राघवो राक्षस्याभिहित सीताहरणप्रकारमाकर्ण्यतीव्रतमशोककोपावमानविषादानुतापाद्यभिभूतोऽपि सहजैरोजस्मत्त्वगाम्भीर्यधैर्यविनयादिगुणगणैः शोकादीन्निगृह्य विमृश्य करिष्यमाणस्य कर्मणपरिणतिमवधार्य रावणप्रति तद्विज्ञापनार्थं शूर्पणखामभ्यर्थयते— **शूर्पणखे! इति॥** तव भ्रातुरन्तिक श्रवणगोचर मम सन्देशमुपनय प्रापय। किमर्थमुपनयामीत्यत आह— **निष्कयार्थे** ऋणविमोचन निष्क्रयः यतो भवत्यस्मद्गोचरमपराधविधानात्मकं ऋणं धत्तेअतस्तस्मादात्मान विमोचयितुमस्मदुक्तंकर्मावश्यमनुष्ठेयमिति। तथा दण्डायार्हाया भवत्या अस्मत्समीपाद्विमुक्तिरेव न दुर्लभा इति भावः। केचित्पुनलक्ष्मणात्परिरक्षणेनोपकृतवन्तं मा प्रति प्रत्युपकाराननुष्ठानात्मक यदृणतद्विमोचनार्थमिति व्याचक्षते। अथ निशाचरी गमनोपायदर्शनेन सहर्षमाह—**आणवेदु इति॥**

रामः—

शृणु,

नयनविषये मायासीतां विदर्श्य विलोभनं  
   मम धृतवता मिथ्या रूपं विधाय च लक्ष्मणम्।  
त्वरितगतिना सद्यः सीता त्वया न तु वञ्चिता  
  नियतविधवाचारा दाराश्चिरं तव वञ्चिताः॥४०॥  
इति।

—————————————————————————————————————————

इदानीमेवाज्ञापयतु। इदानीमित्यनेन गमने त्वरा द्योत्यते। **सानुक्रोश इति॥**अन्यस्य क्रोश पश्यतोऽनन्तरमेव साधुतया तद्भावापत्तिरनुक्रोशस्तेन सहित इति यावत्। **भट्टेति॥** नीचैर्जनैरुत्तमो जनो नाटके भट्टेत्यभिधातव्य।

 अथ राघव शृण्विति श्रवणे सादरत्वमाज्ञाप्य सन्दिशति— **नयनेति॥** मम नयनविषये विलोभन मायासीता च विदर्श्यमम रूप धृतवता मिथ्याभूत लक्ष्मण च विधाय सद्यस्त्वरितगतिना त्वया सीता न वञ्चिता। तव दारा एव चिर वञ्चिता इत्यन्वय। इह विलोभनशब्दो विलोभयतीति व्युत्पत्या कर्तृवचन अत्र प्रकरणबलात् मायामृगे पर्यवस्यति। ततश्च नयनविषये मायामृगं मायासीता च विदर्श्येत्ययमर्थो लभ्यते। इह पाठक्रम पूर्वकृतकर्मानुसारेण बोध्यते। सद्यस्त्वरितगतिनेत्यनेन भीरुधर्म चापल प्रकटयता त्वया त्रिलोकीविजयजनिता कीर्तिरपहस्तितेति दर्शयति। इह सामान्यतो वञ्चनामुद्दिश्य तस्यासीताकर्मकत्व वास्तवं न तु वञ्चितेत्यनेन निषिध्य तस्यादशग्रीवदारकर्मकत्व तव दारा वञ्चिता इत्यनेनारोप्य विधीयते। सीतावञ्चनात्मकस्य कारणस्य दारवञ्चनात्मककार्यं प्रति अव्यभिचारित्वावगतिराशुकारित्वावगमश्चारोपफलम्। तथा चायमर्थः सम्पद्यते। अस्मद्वञ्चनापूर्वक कृतामिमा सीतावञ्चनामात्मवञ्चनापूर्वक कृता दारवञ्चनामेव मन्यस्व। अचिरेणैव सीतावञ्चनाहेतुकायास्त्वद्दारवञ्चनाया अवश्यंभावित्वात्। तस्मादिय न सीतावञ्चना। दारवञ्चनास्वरूप स्फुटीकरोति—

**नियतविधवाचारा इति॥** अचिरभाविना त्वद्वधेन नियत अवश्यभावी विधवानामाचारो यासा ता. तथोक्ता। विधवाचारशब्दसामर्थ्यादेव त्वया पुत्रमित्रादिभि सह आत्मापि वञ्चित इति गम्यते। इहान्त सतामपि शोकादीना राक्षस्यानुपलक्षितत्वात् धीरोदात्तगुणो गम्भीर्यमहिमा दर्शित। यथाह—

"गाम्भीर्य यत्प्रभावेन विकारो नोपलक्ष्यते" इति। महान्तमपराध कृतवत्याराक्षस्या दण्डनाकरणात् क्षमावत्त्व

लक्ष्मणः—

शूर्पणखे! इदमपि मद्वचो ब्रूहि।

अपि बन्धुषु नार्थिता वरं  
  किमुतारातिषु तां दधाम्यहम्।  
युधि रावण! मे सबान्धवो  
  मुनये देहि मुहूर्तदर्शनम्॥४१॥

—————————————————————————————————————————

चावेदितमिति गम्भीराभिधायकत्वेनाविकत्थनत्व च गम्यते। तथा सीता त्वयेत्यादिना ग्रन्थेनोत्साहस्थायिप्रभवस्य वीररसस्यानुभावा मतिगर्वधृतिप्रहर्षाश्च प्रकाश्यन्ते॥४०॥

 इति शब्दस्य सन्देशमित्यनेन सम्बन्धः। अथ लक्ष्मणोऽपि किञ्चिदूनस्तु तद्गुणैरिति न्यायेन रामदेशीयत्वात् तत्स्वभावमनुविदधत् सन्दिशति—

**शूर्पणखे! इत्यादिना॥** इदमपि मद्वचो ब्रूहीत्यत्र तव निष्क्रयार्थमित्यनुषज्यते।

 तत्र युद्ध याचमानः सौमित्रिः प्रथम याचनायाः निकृष्टतमत्व प्रतिपादयति—

**अपीति॥**इह जनाना इतरे जनास्त्रेधा भवन्ति—

बन्धवः उदासीनाः शत्रवश्चेति। तत्र ये यस्याभीष्ट प्राणैरपि सम्पादयितु सर्वदैवोत्सहन्ते ते तस्य बन्धवः। ततश्च बन्धुषु बन्धून्विषयीकृत्य क्रियमाया अर्थिता याचकता यद्यपि तेषामत्यन्तमिष्टैव स्यात् न च विफला भवति तथापि अर्थिता न वरमुत्कृष्ट अत्यन्तनिकृष्टैव। याचना हि स्वरूपत एव याचकस्य दैन्यमावहन्ती न केनचिदप्युपाधिना उत्कृष्टा भवतीत्यर्थः। ये यस्यानिष्टं सम्पादयितु सर्वदैव वाञ्छन्ति ते तस्यारातयः। किमुतारातिषु क्रियमाणार्थिता। तस्या निकृष्टतमत्वमवाच्यमेवेत्यर्थ। अहमिदानीं तामरातिगोचरामत्यन्तनिकृष्टामर्थिता विदधामि। सर्वत्र हि याचनायाः उभय कारण याच्यमाने वस्तुनि अभिलाषातिशयः याचना विना कारणान्तरेण तस्यालाभश्च। इह च याच्यमान वस्तु युद्धमेव। अतस्तदभिलाषातिशय द्योतयन्ती याचना नायकस्य वीरत्वमेव पुष्णाति। तथा यदि शत्रुभूतस्य रावणस्यापि युद्धमभीष्टं भवेत् ततो याचना विना सुलभमेवेति याचनयैव रावणस्य युद्धं प्रत्यानुकूल्याभावश्च द्योत्यते। अथाभ्यर्थयते—

**युधीति॥** हे! रावण! यतस्त्वमस्मद्भयाच्चोरवृत्तिमवलम्ब्य सीतामपहृत्य क्वचित्तिरोभूतो वर्तसे अतस्तत्रागत्यास्माभिराहूतोऽपि युद्धार्थमात्मानं न प्रकाशयसीति मन्यामहे। अत एतावन्मात्रमभ्यर्थ्यते—

युधि युद्ध निमित्तीकृत्य युद्धार्थमिति यावत्। **सबान्धवः**भ्रातृपुत्रा-

शूर्पणखा— भादुणो मे कलहो उच्छवो।  
        भ्रातुर्मेकलहः उत्सवः।

लक्ष्मणः—आः अपेहि।

शूर्पणखा— एसा खं उव्वदिदं ह्मि। (निष्क्रान्ता)  
        एषा खमुत्पतितास्मि।

रामः—लक्ष्मण! वञ्चिता वयम्।

कनकहरिणः क्वेयं भूमिः क्व चेत्यविचारयन्  
  अपि निशितधी रामो रामावचः प्रतिपन्नवान्।

—————————————————————————————————————————

मात्यबन्धुबान्धवसैन्यादिपरिवृतो भूत्वा। **मुनये** मुनिशब्दस्त्रिषवणस्नानादिमुनिधर्मयोगात् लक्ष्मणे गौण। अनेन एतावन्त काल त्रिषवणस्नानफलमूलाहारादीन्मुनिधर्मान्कुर्वाणेऽनभ्यस्तयुद्धे मयि युद्ध याचमाने बाल्यात्प्रभृत्यभ्यस्तयुद्धस्य त्रिलोकीविजयिनस्तव तददानमत्यन्तमनुचितमिति द्योत्यते। मे इत्येकवचनेन सबान्धवेन रावणेन सहयुद्धे सहायान्तरापेक्षा वार्यते। मुहूर्तमित्यनेन सबान्धवस्य तस्य वधे कालदैर्घ्यनिरस्यत। दर्शनमित्यनेनादर्शनमेव त्वद्वधे प्रतिबन्धःदृष्टस्य तव जीवन दुर्लभमेवेति द्योत्यते॥४१॥

 भ्रातुर्मेकलह उत्सवोऽत्यन्त प्रीतिकर इत्यर्थ।अतो न याचितव्यमेवेत्ति भाव। अथ शूर्पणखायां गताया सहजानोजस्सत्त्वधैर्यविनयगाम्भीर्यादीन् गुणानुल्लङ्घ्य विजृम्भमाणै शोकावमानानुतापविषादादिभिरभिभूतो भूत्वाह—

**लक्ष्मण! वञ्चिता वयमिति॥**

** **अथात्मना मायामृगलोभेन कृतसीतापरित्यागमनुस्मृत्य तन्निमित्तस्यायशसो दुष्परिहरत्वमालोच्य महान्तमनुतापमुपगम्य सविषादमाह— **कनकेत्यादिना॥ अहं कृतधियामिति हास्यः आसम्॥** कृता अर्थनीत्यादिशास्त्रार्थावधारणसस्कृता धीर्येषां ते कृतधिय। बहुवचनेन तेषा स्वैरव्यवहारार्थं सभूयाव स्थानं यदा भवति तदेति दर्शयति। तत्र स्त्रिह्यता कृतधियामेतच्छ्रवण व्यसनमेव समुदीयादित्यर्थादुदासीनानामिति गम्यते। इति हास्यो भविष्यामीति वक्तव्ये यदिद भविष्यति हास्यत्वे लडा भूतत्वमारोपितं तदतीते वस्तुनीव निस्सन्दिग्धत्वमप्रतीकार्यत्वं च द्योतयति। अनेन सीताहरणकृतमयश इदानीमेव दश ग्रीव हत्वा सीतायाप्रत्याहरणेन प्रमार्ष्टुं शक्त एवास्मि। इद त्वस्मदपनयहे

इति कृतधियामासं हास्यः कृतं कृतचिन्तया  
  प्रभवति कुतोऽनर्थः प्रज्ञा न चेदपथोन्मुखी॥४२॥

—————————————————————————————————————————

तुक हास्यतारूपमयशाऽद्यप्रभृति निष्प्रतिबन्धमाकल्प जागर्त्येवेत्यनुतापातिशया व्यज्यते। हास्यताप्रकारमेव दर्शयति—**रामो निशितधीरपि कनकहरिणः क्व इयं भूमिः क्व चेत्यविचारयन्नेव रामावचः प्रतिपन्नवानिति ॥** निशिता युक्तायुक्तविचारपटीयसो धीर्यस्य सः निशितधीः। अपिशब्दाविरोधे।कनकमयाना मृगाणा हेमाद्रिकूटादौ दिव्यप्रदेश एवसमवात् मनुष्यसञ्चरक्षमे प्रदेश कुत्रापि न ते सन्निदधते। अतो न परमार्थमृगेणानन भवितव्यम्। विशेषत पुनरिय भूमिः मायाविभिर्निशाचरैरधिष्ठिता। अत केनचिन्मायारूपेण राक्षसेन भवितव्यमितीदृश स्थूलधियामपि सम्भविन विचारमकुर्वन्नेव। अश्रद्धभोजी ब्राह्मण इतिवदविचारयन्नित्यत्र प्रसज्यप्रतिषेधे नञ्। इतिशब्दस्य प्रकृत्यर्थेन विचारेण संबन्ध नञ् प्रत्ययार्थेन करणेन। तथा चेति विचारमकुर्वन्नित्ययमर्थो लभ्यते। समासेऽप्यस्यार्थस्य प्रतीयमानत्वात् सामर्थ्यमस्त्येव। विग्रहव क्यार्थाभिधानशक्तिर्हिसामर्थ्यमिति शाब्दिका अभिदधति। इति न केवलमीदृशा विचारो न जातः किन्तु रामायासीताया वच माय मृगग्रहणाभ्यर्थनापर वचन प्रतिपन्नवान् अनुरागचपलो भूत्वा गुरुतरत्वेनागीङ्कृतवान्। प्रियावचन प्रमाणीकृत्य मायामृगग्रहणार्थं प्रवृत्तः साधु वञ्चितोऽभूदिति तात्पर्यार्थ। प्रतिपत्तिशब्दप्रवृत्तिमप्यभिदधाति। यथाह—"प्रतिपत्ति स्तु गौरवे। प्राप्तौ प्रवृतौप्रागल्भ्ये प्रतिभाज्ञानयोरपि।" इति। एवमात्मापनयहेतुकत्वं सीताहरणस्यालोच्य कृत महान्तमनुताप मतिमत्तया विमृश्य निष्फलमुत्साहविरोधिन चावधार्य सत्वबलेन तन्नियच्छति—**कृतमिति॥** कृतचिन्तया चिन्ताशब्देन तद्विशेषोऽनुतापो लक्ष्यते। कृतं कर्मोद्दिश्यानुतापेन कृतमलम्। निषेधे कृतमित्यव्ययम्। करिष्यमाणं कर्मोद्दिश्य चिन्तेव कार्येत्युत्साहसम्पन्नत्वमनेन द्योत्यते। इह व्यभिचारिभिर्मतिचिन्तादिभिरुद्दीपितस्य स्थायिनः उत्साहस्य वीररसतया परिणतिर्दर्शितेति वेदितव्यम्। अथ मतिमत्तमत्वेन भूयोऽपि विमृश्य सीताहरणात्मकस्यानर्थस्य देवप्रयुक्तत्वमवधार्यआत्मनो मतिवैपरीत्य च तत्कृतनिश्चित्य स्वस्यापराधाभावं मन्यमानोऽस्थान एव मयानुताप कृनृत इति कृतमनुतापं प्रति अनुतापमवलम्बमानोऽनुतापस्यात्मनि वासनारूपतयापि सद्भाव परि-

**लक्ष्मणः— आर्य! अविलम्बितमिदानी यत्नः कर्तव्यः।**

**रामः— बाढम्। गच्छाग्रतः।**

**लक्ष्मणः—यदाज्ञापयत्यार्यः। इत इतः।**

**(निष्क्रान्तौ)**

**इति शक्तिभद्रविरचिते चूडामणिनाटके तृतीयोऽङ्कः।**

**————**

—————————————————————————————————————————

हरति—**प्रभवतीति॥** प्रज्ञा अपयोन्मुखी न चेत् कुतोऽनर्थः प्रभवात। अपथशब्देनानिष्टोपायो लक्ष्यते। प्रज्ञाया तदौन्मुख्य प्रज्ञाकर्तृका मनोवाक्कर्मणामनिष्टोपाये प्रेरणा।अनर्थश्चानिष्टप्राप्ति \। यत्र यत्रानर्थस्तत्र तत्र प्रज्ञायाअपथोन्मुखत्वम् इत्यनर्थस्य प्रज्ञाया अपथोन्मुखत्व व्यापकम्। ततश्च यस्य विधिरनर्थमापादयितुमिच्छति तस्य तदर्थं प्रथम प्रज्ञावैपरीत्य जनयति। अतो मम प्रज्ञावैपरीत्य विधिकृतमेवेत्यनुतापलेशोऽपि कर्तुं न समुचित। ततश्चास्थान एव मयानुताप कृत इति॥४२॥

 अथ लक्ष्मणोऽपि सहजैरोजस्वत्त्वादिभिशोकावमानविषादादीन् विनियम्य धीरो भूत्वा सीतान्वेषणे दशग्रीवनिग्रहे च महान्तमध्यवसायमङ्गीकृत्यार्थस्यापि तदध्यवसाय द्रढयति— **तदिति॥** यतोऽस्माक दशग्रीवेण सीतापहृतेति शत्रुविशेषावधारण सञ्जात तत् ततो हेतो। अविदिते शत्रुविशेषे यत्नकृतोऽपि निरुद्देशत्वान्निष्फल एव स्यादिति भाव। इदानीमिममेव क्षणमारभ्य दशग्रीवोन्मूलने सीताया प्रत्याहरणे च यज्ञ कर्तव्य \। अविलम्वितमित्यनेन प्रारब्धस्य यत्नस्य निरन्तरानुवर्तनं विधीयते। विलम्वो नाम कर्मण उचितकालाननुष्ठानम्। इह प्रारब्धस्य यत्नस्य आयासकृतया तन्द्र्यावा असाध्यत्वबुद्धिकृतयोपेक्षया वा कर्मान्तरानुष्ठानेन वा यदन्तरा अकरण तल्लक्ष्यते। तद्यथा न भवति तथा यत्नकर्तव्य इत्यर्थ। बाढ गच्छाग्रत इत्यनेन यत्नस्य प्रारम्भो दर्शित।यत्नप्रकारस्तु पञ्चमेऽङ्के वालिन हत्वेत्यत्रस्फुटीभविष्यति।

इत्याश्चर्यचूडामणिनाटकविवृतौ तृतीयोऽङ्कः।

<MISSING_FIG href="../books_images/U-IMG-1720967285Screenshot2024-07-09103520.png"/>

**अथ चतुर्थोऽङ्कः।**

**(ततः प्रविशति रावणो रथेन सीतया सूतेन च)**

**रावणः—लक्ष्मण! तूर्णंचोदयाश्वान्।**

**त्यजतु भरतो भारं विश्वम्भराविषयं क्षणा-  
 न्मुदितमनसः पश्यन्त्यो नो भवन्तु च मातरः।  
इयमपि पुरीमासाद्य स्वां निशाचरगोचरे  
 चिरमगवने जातं दुखं जहातु तपस्विनी॥१९॥**

—————————————————————————————————————————

आश्चर्यचूडामणिनाटकेऽस्मिन् अङ्कस्तृतीयो विवृतः कथञ्चित्।  
व्याख्यास्यतेऽस्माभिरनन्यचितैरङ्कस्तुरीयोऽपि गुरुप्रसादात्॥

 अथ तृतीयेऽङ्के सावशेषतयोपवर्णित प्रतिनायकेतिवृत्तमस्मिन्नङ्केऽभिधीयते। अत एव विष्कम्भादिचतुष्टयमनादृत्य "अङ्कावतारस्त्वङ्कान्ते पातोऽङ्कस्याविभागतः।" इति लक्षितमङ्कावतारमाश्रित्याङ्क एवारभ्यते। अथ दशग्रीवो दूरीकृते राघवे समुद्भुतमदनचापलसन् मनोरथपरिकल्पितलङ्काप्रवेशसमनन्तरभाविबहुविधजानकीसम्भोगाकृष्टमानसतया लङ्काप्रवेशं प्रति महतीं त्वरामवलम्ब्य सूत वेगेनाश्वांश्चोदयितु नियुङ्क्ते—**लक्ष्मणेति॥**

** **अथ सीताप्रत्ययार्थं क्षिप्रगमने मिथ्याभूतानि निमित्तान्तराण्याह— **त्यजत्विति॥** भरत क्षणात् क्षणकालसिद्धेनास्मत्पुरप्रवेशेन विश्वम्भराविषय भारम्। विश्वं स्थावरजङ्गमात्मक भावजात बिभर्तीति विश्वम्भरा। अनेन तस्या दुर्वहत्व द्योत्यते। सैव विषयः कर्म यस्य सः विश्वम्भराविषयभारो भरण ततश्च विश्वम्भराभरणमित्यर्थ सम्पद्यते। पूर्वमस्मन्निर्वन्धात् कृत विश्वम्भराभरणमपि त्यजतु। न केवल परचक्रभयमेवेत्यर्थः। **नः पश्यन्त्य इति॥** हेतौ शता। अस्मद्दर्शनान्मातरो मुदितमनसो न पश्यन्त्य इत्यपि योज्यम्। **तपस्विनीयं सीतापि स्वां पुरीमासाद्य निशाचरगोचरेऽगवने चिरं जातं दुःखं जहातु॥** तपस्विनीत्यनेन तपोऽर्थेरुपवानादिभि शोचनीयता दर्शिता। इयमित्यनेन सैव शोचनीयावस्था प्रत्यक्षतया हस्ताभिनयेन निर्दिश्यते। अपिशशब्दः समुच्चये। निशाचरगोचरे निशाचराणामास्पदे सुवेलगिरौनिवेशिता लङ्कापुरीमासावेत्ययर्थो रावणाभिप्रायानुसारेण गम्यते। अन्यत्र निशाचरगोचरेऽगवने अगाश्च वनानि चागवतम्। सर्वो द्वन्द्रा विभाषाया एकवद्भवतीति एक-

सीता— अज्जउत्त! मा मा एव्वं। तपोवणे एव्व रमदे मे बुद्धी।  
     आर्यपुत्र! मा मैवम्। तपोवन एव रमते मे बुद्धिः।

सूतः—(आत्मगतम्) शान्तमुदारं चास्याश्चेतः। न वञ्चनामर्हत्येषा।

सीता— (आत्मगतम्) किं णु खु एदं पिअं च सुणोमि हिअअं च सन्तप्पदि।  
     किन्नु खल्विदं प्रियं च शृणोमि हृदयं च सन्तपति।

रावणः— (कामावेशं निरूप्य) केन खलु विधिना मनुष्यस्त्रियमन्तरेण मन्मथापूर्विकां त्यजामि।

—————————————————————————————————————————

वद्भावः। तेषु चिर चिरकालनिवासेन जात दुःख जातु दुःखमपहाय यथाकाम सुखमनुभवस्वित्यर्थ॥१॥

 **आर्यपुत्र! मा मैवमिति॥** एतावन्त काल वनवासेन दुःखलेशोऽपि नाभूदित्यर्थ। अतः परमपि तपोवनवास एव ममाभिरुचिरित्याह— **तपोवण इति॥ शान्तमिति॥** शान्तत्व चेतसः सत्यगुणशालित्वम् औदार्यम् निरुपाधिकसन्तोष यत एवभूतमस्याश्चेत अत एषा न वञ्चनामर्हति वञ्चनानर्हाया अस्या कृतेय वञ्चना न शुभोदर्का भविष्यतीति भावः। अथ जानकी रघुनाथेन वियुक्ता रक्षोवशमुपगता वर्तमानामेव महतीं विपदं सूचयता दैवेनोत्पादितं हृदयसन्तापमालक्ष्य तत्कारणमपश्यन्ती विचिन्तयति— **किं न्विति॥** किन्नु **खल्विदं प्रियंच शृणोमि हृदयं च सन्तपतीति॥** उभयत्र प्रयुक्तश्चशब्दो वाक्यार्थयो परस्परविरोधद्योतयति। यथा स्नेहश्च निमित्तसव्यपेक्षश्चेति विप्रतिषिद्धमित्यत्र। **कामावेशं निरूप्य** अभिनीयेत्यर्थ। अह केन विधिना स्पर्शनालिङ्गनादीनामन्यतमेन केन कर्मणा। **मनुष्यस्त्रियमन्तरेणेति॥** मनुष्यस्त्रियमिति जातिप्रधानतया सीताया अभिधान नातितोऽप्यभिलाषस्याननुभूतगोचरत्वमावेदयति। अनुभूतगोचरादननुभूतगोचरोऽभिलाष प्रकृष्ट सम्भ्रमं जनयतीति सभोगत्वराजनित चापलमनेन द्योत्यते। मनुष्यस्त्रियमन्तरेण विषयीकृत्योत्पन्नामिमा मन्मथापूर्विका कामस्यापूर्वा वृत्तिमुत्कण्ठामिति यावत्। त्यजामि इदानीमेवोपशमयामि। भोगविनाश्यत्वादुत्कण्ठायाः केन विधिनेत्युपभोगस्य करणत्वमुक्तम्। इह चापलाख्यो धीरोद्धतगुणो दर्शितः। अथ सूत स्वामिनो जृम्भणदीर्घश्वासादिभिरनुभावैरन्त-

सूतः—(रावणं निरीक्ष्य आत्मगतम्) अहो नु खलु कामो निर्मर्यादः। ततः खलु,

अपि नियमिनो दारान् साधूनधीरमवेक्षते  
     पुलकसुहृदा भूयो बाहुद्वयेन विजृम्भते।  
श्वसिति मुहुरत्युष्णं दन्तच्छदेन हतत्विषा  
    

किमपि किमपि व्याजेनायं ब्रवीति करोति च॥२॥

सीता—(आत्मगतम्) किं णु खु अवरो विअ दीसइ आआरेण अज्जउत्तो।  
      किन्नु खल्वपर इव दृश्यते आकारेण आर्यपुत्रः।

—————————————————————————————————————————

र्गतंमहन्मदनचपिलमालक्ष्य सविषादमाह—**अहो इति॥** अहो नु खल्वित्यव्ययसमुदायो विषादे। निर्गता मर्यादा विधिप्रतिषेधकृता व्यवस्था यस्मात् स निर्मर्यादः।

 कामस्य निर्मर्यादत्वमुपपादयति—**अपीति॥** अय नियमिनो दारानधीरमवेक्षते। अवैगुण्येन विहिते काले स्वधर्मानुष्ठानं नियमस्तेन नित्ययोगान्नियमी। अह प्रकरणवलात् रामे पर्यवस्यति। अपि रघुपतेर्दारानित्यपि सुकरे सन्दर्भे नियमिन इति रामस्याभिधानं तस्य नियमैर्नित्ययोगं द्यतयितुं कृतम्। तेन तद्दारापेक्षणस्यात्यन्तमशुभत्वमावेद्यते। साधुशब्देन पातिव्रत्यमभिधीयते। तथा चाह—"सती साध्वी पतिव्रता" इति। दारशब्दस्य नियमेन पुंल्लिङ्गत्वात् बहुवचनान्तत्वाच्च तद्विशेषणस्य साधुशब्दस्यापि तथात्वम्। धीरशब्दो धैर्यगुणवाची। अधीरशब्दोऽधर्मशब्दवत्तद्विरोधिनि चापले वर्तते।गुणवाचिनः शब्दाः गुणिन्यपि वर्तन्ते इति अधीरमित्यवेक्षणक्रियाविशेषणम्। तथा च सचापलमवेक्षते इत्ययमर्थस्सम्पद्यते। अवेक्षणसमये अयं कथभूत इत्यत आह—**पुलकेति॥** पुलकश्चासौ सुहृच्चेतिपुलकसुहृत्। पुलको रोमाञ्च। तस्य सुहृत्वमवेक्षणसमये साहचर्यादीरोप्यते। जानकीदर्शनानन्दजनितेन रोमाञ्चेनोपलक्षित इत्यर्थः। अथ तद्दर्शनानन्तरमालिङ्गनाथयोगजनित विप्रलम्भप्रकारमाह—**भूय इत्यादिना॥** अयं भूयो भूयः प्रसारितेन बाहुद्वयेन विजृम्भते। भयं मुहुर्मुहुरत्युष्ण श्वसिति तदा कथभूत इत्यत आह—**दन्तच्छदेनेति॥** अत्युष्णनि श्वासमारुतसम्पर्कात्हता नष्टा त्विट्यस्य तेन दन्तच्छदेन सहित इत्यर्थः। अयं किमपि किमप्यस्पष्टाक्षर व्याजेन व्रबीति यत्किञ्चित्करोति। चपलाना कामिना स्वभावोऽयम्॥२॥

रावणः—(आत्मगतम्) भवत्वनया तावत् स्पर्शसुखमनुभवामि। अहो नु खलु बलवानसंस्तवः। तथा हि,

अपि वासवारणस्य वक्त्रे  
  मदकल्माषितकर्णचामराग्रे।  
अनिवारितविक्रमः करो मे  
  दयितां स्प्रष्टुमलं न तापसस्य॥३॥

—————————————————————————————————————————

 अथ केन विधिनेति विचारित कर्म निर्धारयति—**भवत्विति॥** **अनयेति** करणे तृतीया। **तावत्** प्रथममनया करणभूतया **स्पर्शसुखमनुभवामि** पश्चादालिङ्गनादिसुखमिति भाव। अथ सीता आत्मप्रियेऽदृष्टपूर्वं मदनावेशकृत जाड्यातिशयमालक्ष्य साशङ्कमाह—**किं णु खु इति॥** आकारो नेत्रवक्त्रादीना चपलो व्यापारः।अथ दशग्रीव स्पर्शनार्थमुत्तिष्ठमानोऽपि सीताया पातिव्रत्यमहिम्ना सञ्जातेन साध्वसेन स्तब्धव्यापारो भूत्वा सनिर्वेदमाह—**अहो इति॥** असस्तवो अपरिचयः तेन तत्कार्यं साध्वस लक्ष्यते। **बलवानिति॥** प्रगल्भतावैदग्धीप्रभृतिभ्यो गुणेभ्योऽपरिचयकृत साध्वस बलवत्तमम्। अहो असंस्तवस्य बलवत्तमत्वमतिकष्टमित्यर्थ।

 तदेव दर्शयति—**अपीति॥** यतो मे करस्तापसस्य दयिता स्प्रष्टु नालम् अतो बलवानसस्तव इति योज्यम्। करणभूतस्यापि करस्य स्पर्शनप्रति कर्तृत्वाभिधानमात्मना व्यापारितोऽपि करः स्पर्शने न शक्तो भवतीति द्योतयितु कृतम्। न राघवस्येत्यपि सुकरे सन्दर्भे क्षत्रियत्वहेतुकस्य पराक्रमादेरभाव दर्शयितु तापसस्येत्युक्तम्। तेन तद्भयाभावो द्योत्यते। मे कर इत्यनेनैव सूचित करस्यान्यत्र अप्रतिहतत्व दर्शयति—**अपीति॥** वासववारणस्यापि वक्त्रेऽनिवारितविक्रमः अभिमुखागतान् शत्रून् वारयतीति वारणः स च योगरूढ्या गजे वर्तते। अनेन गजानामश्वादिभ्य शत्रुनिवारणसामर्थ्यातिशयो द्योत्यते। विशेषत पुनर्गजाना प्रधानभूतस्य वासवेन युद्धार्थं सञ्चोदितस्यैरावतस्य परिपन्थिनिवारणसामर्थ्यमुत्कृष्टतम भवतीति वासववारणस्येत्यनेन द्योत्यते। एवभूतेनैरावतेनापि मदीयकरविक्रमो न निवारितः। **मदकल्माषितकर्णचामराग्रे॥** मदाम्भसा कल्माषितं शवलीकृत कर्णाग्रचामराग्र च यस्य तत् तथोक्तम्। अनेन मदावस्थाजनितमधृष्यत्व दर्शितम्॥३॥

**सीता— (आत्मगतम्) किं णु खु रक्खसदंसणादो सहस्सगुणोविअ मे संदावो।  
      किं नु खलु राक्षसदर्शनात् सहस्रगुण इव मे सन्तापः।**

**रावणः— (आत्मगतम्) भवत्वेवं तावत् करिष्ये। (प्रकाशम्) देवि!**

**नियमाभिषेकजटिलं तपोवने  
  वनवल्लरीकुसुममात्रमण्डनम्।  
रचयामि देवि! रथयानवेगतः  
   श्लथितं शिरोरुहनिबन्धनं तव॥४॥**

**सीता— (सलज्जम्) णं कुमारो आसण्णो। (इति स्वहस्तेन रावणहस्तं निवारयति) ननु कुमार आसन्नः।**

**रावणः— (स्वरूपमेव गृह्णाति)**

**सीता— (विलोक्य) हं, ण खु अज्जउत्तो। (भयं नाटयति)  
      हम्, न खल्वार्यपुत्रः।**

**रावणः— देवि! न भेतव्यं न भेतव्यम्। नन्वहं रामः।**

—————————————————————————————————————————

 किण्णु खु इत्यादिग्रन्थस्य हिअअ चेत्यत्र कृतमेव व्याख्यान द्रष्टव्यम्। अथ रावणः सीतायास्पर्शन प्रति आनुकूल्य सम्पादयितुमुपाय निश्चिनोति—**भवत्विति॥ करिष्य इति॥** अत्र प्रकथने कृञ आत्मनेपदम्। स्मर्यते च "गन्धनावक्षेपणसेवनसाहसिक्यप्रतियत्नप्रकथनोपयोगेषु कृञः" इति।

 हे! देवि! तव शिरोरुहनबन्धन केशकलापमह रचयामि। अङ्गुलीभि प्रसार्य सयमयामि। **नियमाभिषेकजटिलम्॥** नियम्यत इति नियमः श्रुतिस्मृतिविहित कर्म तदर्थेन स्नानेन जटिलम्। प्रसारणापेक्षा अनेन केशकलापस्य दर्शिता। रथयानवेगतः श्लथितमित्यनेन तस्य सयमनापेक्षा दर्शयति। तपोवने वनवल्लरीकुसुममात्रमण्डनमित्यनेन प्रणयविवशस्य दशग्रीवस्य पारिजातकुसुमादिभिः सत्कृतं केशकालापमलङ्कर्तुमौत्सुक्यं द्योत्यते॥४॥

 अथ स्पर्शननिषेधसमये सीताया हस्तस्पर्शे बलाज्जाते चूटामणिप्रभावात् सभूतामात्मनस्वरूपप्राप्तिमजानानोऽपि सीताया आत्मदर्शनादुत्पन्नं भयम् अरामत्वशङ्काहेतुक मत्वा तदाश्वासनपुरस्सरमात्मनो रामत्व बोधयति— **देवीत्यादिना॥**

**सीता—**

**संतोसि। शान्तोऽसि।**

**रावणः—लक्ष्मण! किमिदम्।**

**सूतः—आयुष्मन्! किं वाङ्मात्रेण।**

**तरुणहरिणलक्ष्मह्रेपिदंष्ट्राकरालं  
 हिमगिरितटवर्ष्म स्निग्धजीमूतनीलम्।  
प्रतिदिशमुपलक्ष्यैराननैर्भीमकान्तं  
 वपुरिह सहसा ते जायते जातिबन्धम्॥५॥**

**रावणः— (आत्मानं विलोक्य) कथमहमित्थंभूतोऽस्मि।देवि!न भेतव्यं न भेतव्यम्।**

**नाहं बन्धुरगात्रि! भीतिविषयस्ते किं मुधा खिद्यसे  
  त्रातुं त्वां ससुरासुरे त्रिभुवने के वा मनः कुर्वते।**

—————————————————————————————————————————

ननुरवधारणे। अह राम एवेत्यर्थ। **शान्तोऽसीति॥** शान्तशब्देन चेष्टेन्द्रियप्राणादीना शमनमभिधीयते। यथा श्रीमद्भागवते—"तछ्रुत्वा प्रीतमनसइन्द्रप्रस्थनिवासिन। मेनिरे मागध शान्त राजा चाप्तमनोरथ॥" इति। वर्तमानार्थत्वेऽस्य वाक्यस्यापर्यवसानाच्छापरूपत्वमाश्रीयते। **वाङ्मात्रेणेति॥** मात्रचाकारो व्यावर्त्यते।

 तमेव वचनस्याकारेण विसवाद दर्शयति— **तरुणेति॥** पूर्वं रामाकार यद्वपुतत्सहसाहेतुना विना जातिबन्ध राक्षसत्वनातिसम्बद्ध प्रकाशितराक्षसाकार जायत इति यावत्। भीम चैतत्कान्त चेति भीमकान्तम्। एतदेवोपपादयति—**तरुणहरिणलक्ष्मह्रेपिद्दंष्ट्राकरालम्॥** बालचन्द्रस्यापि लज्जामावहन्तीमिर्दंष्ट्राभिक्रूरदर्शनम्। दष्ट्रा स्वरूपेण निरूप्यमाणा वपुषोभीमत्वे हेतुः। बालचन्द्राकारतया निरूप्यमाणा कान्तत्वे निमित्तम्। हिमगिरितटवत् वर्ष्म स्थौल्य यस्य। "वर्ष्मं देहप्रमाणयोः" इत्यमर। स्निग्धजीमूतनीलमित्यत्र स्निग्धत्व कान्तत्वे हेतुः। जीमूतनीलत्व भीमत्वे हेतुः। **प्रतिदिशमुपलक्ष्यैराननैः॥** सहितमित्यध्याहार्यम्॥५॥

 अथ प्रकृतिमापन्नमात्मान विलोक्याह**—**

**कथमिति॥** अथात्मस्वरूपदर्शन भयहेतुमाज्ञायाश्वासयति**—**

**देवीति॥** न भेतव्यमित्यत्र मत्तस्त्वयेत्यध्याहार्यम्।

 कुतो न भेतव्यमित्यत आह**—**

**नाहमिति \।\। वन्धुरगात्रि। अहं**

मय्यस्मिन् परिपन्थिनि प्रकटितक्रोधान्धदिग्वारण-  
  स्थूलव्यायतदन्तकोटिकुलिशव्यालीढवक्षस्थले॥६॥

सीता— अज्जउत्त! परित्ताअहि परित्ताअहि, सोमित्ति! परित्ताअहि परित्ताअहि मं।  
    आर्यपुत्र! परित्रायस्व परित्रायस्व, सौमित्रे! परि त्रायस्व परित्रायस्व माम्।

सूतः— किमनेन। स्वरूपमेव गृह्णामि। (तथा करोति)

सीता— हं, अअं वि ण कुमारो। (मुक्तकण्ठं रोदिति) हा! अज्जउत्त! हा! कुमार! हा! मं रक्ख रक्खसहत्थादो।  
    हम्, अयमपि न कुमारः। हा! आर्यपुत्र! हा! कुमार! हा! मां रक्ष राक्षसहस्तात्।

—————————————————————————————————————————

**ते न भीतिविषयः॥** बन्धुर सुन्दर गात्र यस्या सा बन्धुरगात्री। इह कामिनामनुरूपेण सम्बोधनेनात्मनसीता प्रति प्रातिकूल्यं निरस्यते। अहमित्यनेनात्मनः स्मरवैवश्यं दर्शयता भीतिकरत्वाभावः स्फुटीक्रियते। भीतिकरस्यैव भीतिविषयत्वमिति भीतिविषयशब्देन तन्निमित्त भीतिकरत्व लक्ष्यते। एव मदनविवश स्त्वत्कारुण्यायत्तजीवितः कथ ते भीतिकरः स्यामित्यर्थ। यतो न भीतिकरोऽहम्अतो न भेतव्यमिति सम्बन्धः। एवमात्मनो भयहेतुत्वं निरस्यानुग्रहोन्मुखत्वं दर्शयति— **किमिति॥** किं खिद्यसं इत्येक वाक्यम्। मुधेति वाक्यान्तरम्। किं केन हेतुना खिद्यसे। न केनापि हेतुना खेदः कार्यः। यतोऽस्मत्परिगृहीताया भवत्याःस्वर्गानुभवोऽपि करस्थ एवेति भावः। चिरपरिचितस्वजनवियोगनिबन्धनोऽपि खेदो निष्फलत्वान्न कर्तव्य इत्याह**—**

**मुधेति॥** अत्रापि खिद्यस इति सम्बध्यते। निष्फलत्वमेव समर्थयते— **त्रातुमिति॥** अस्मिन्मयि परिपन्थिनि त्रिभुवने के वा त्वा त्रातु मनः कुर्वते। मयीत्येकवचनेनात्मनो बहुभिस्सहविक्रमणे वन्धुसैन्यादिनिरपेक्षत्व द्योत्यते। अस्मिन्नित्यनेन युद्धसन्नाहसमयभाविन भयङ्करमाकारं सीतायै दर्शयति ससुरासुर इत्यनेन मिथो नैसर्गिकवैरभाजोऽपि संप्रत्यमृतमथन इव सुरासुरा संहता भवन्तु नाम तथापि न त्वां त्रातु शक्नुवन्ति किं पुनर्मनुजा इति दर्शयति। प्रकटितेन क्रोधेनान्धाना दिग्वारणानां स्थूलैर्व्यायतैश्च दन्तकोटिभिरेव कुलिशै व्यालीढ वक्षस्स्थल यस्य स तथोक्त॥६॥

 अथ सूतः प्रकृतिमापन्नः सीताया हा!अज्जउत्त! इत्यादिविलापवचनमाकर्णयतो

(नेपथ्ये) अयमयमागच्छामि।

सूतः—आयुष्मन्! पश्य पश्य—

तुण्डेनाङ्कुशसन्निभेन कनकस्तम्भश्रिया ग्रीवया  
 दृष्ट्या विद्रुमभङ्गपाटलरुचा गृध्रोऽयमाक्रामति।  
संसर्गं सहसा व्रजन्ति विटपैरुद्वान्तपुष्पाङ्कुरै-  
 राधूताः पथि यस्य पक्षपवनैरायामिनः पादपाः॥७॥

सीता—हा! का मे गई। किं मे सरणं।  
      हा! का मे गतिः। किं मे शरणम्।

(नेपथ्ये)

शरणमस्मि जटायुरहं सखा  
  दशरथस्य रथस्तव तिष्ठतु।  
अविदुषामपराधमहं सहे  
  विसृज रावण! वीरमनुव्रताम्॥८॥

—————————————————————————————————————————

जटायुषः अयमयमागच्छामीति वचनानुसारेण दत्तदृष्टिस्त पक्षीन्द्र विप्रतिपित्सुमालक्ष्य स्वामिने त दर्शयति

—

**आयुष्मन्नित्यादिना॥** अय गृध्रःआक्रामति अस्मत्प्रयाण निरुरुत्सु क्रुद्धो भूत्वाभिमुख्येनागच्छति अतस्सम्यगवाहितेन त्वया भवितव्यमिति तात्पर्यम्। अङ्कुशसन्निभेन तुण्डेन कनकस्तम्भश्रिया ग्रीवया च सहित। अनेन निसर्गतःक्रौर्य दर्शितम्। विद्रुमभङ्गपाटलरुचा दृष्ट्या च सहितः। अत्रैकत्वमविवक्षितम्। विद्रुमपाटलशोभत्व नयनयोर्नेसर्गिकम्। विद्रुमभङ्गपाटलत्व तु क्रोधस्यानुभाव इति दर्शयितु विद्रुमभङ्गस्योपमानत्वमाश्रितम्। अथ तच्चेष्टाया अपि क्रौर्य दर्शयति

—

**संसर्गमिति॥** यस्य पक्षपवनैराधूता अत एवोद्वान्तपुष्पाङ्कुरौर्विटपैस्सहिता पादपाः सहसा ससर्ग व्रजन्तीत्यन्वय॥७॥

 अथ जटायुः किं मे शरणमिति विलापमाकर्ण्य सीतामाश्वासयति

—

**शरणमिति॥** अह जटायु शरण रक्षितास्मि। जटायुरित्यनेन मध्येमार्ग पूर्वं रामेण कृत सख्यमनुस्मारयन्नात्मनो रक्षितृत्वस्यावश्यकत्वमावेदयति

—

**दशरथस्य सखेत्यनेन॥**यदि रक्षितुं समर्थोऽस्मि ततो दशरथस्य सख्य तत्पुत्रभार्यापरिरक्षणादविकलमेव लोके जागर्ति यदि यथाशक्त्युत्सहमानोऽपि परिक्षितुं न शक्नो-

रावणः—

(प्रहस्य) सहते किलायं ममापराधं पक्षी। सूत! प्रतो दप्रहारेण रथमार्गादेनमुत्सारय। न जानात्येष परमार्थतो मां गृधः।

(नेपथ्ये) —

जानामि जानामि।

कैलाससानुमति खण्डितमानशृङ्गं  
   कारागृहे नियमितं चिरमर्जुनेन।

—————————————————————————————————————————

मि तर्हि स्वर्गगतं दशरथमनुयास्यामि एवमपि परिपुष्कलमेव दशरथस्य सख्य जगति प्रकाशयिष्यामीति रक्षणाध्यवसायस्य प्राणपरित्यागपर्यन्तत्वं सूच्यते। एव सीतामाश्वास्य रावण निवारयति—

**रथ इत्यादिना॥** हे ! रावण! तव रथस्तिष्ठतु चोरवृत्तिमवलम्ब्य रामस्य धर्मपत्नीं मा नैषीरिति भाव। वीरमनुव्रतामिति विशेषणबलात् प्रकरणबलाच्च सीतामिति विशेष्यं सिध्यति। सीतां विसृज विसृज्य शीघ्रमपयाहि। अविसर्जने रावणस्य महान्तमनर्थं सूचयन्नाह—

**वीरमिति॥** वीरमित्यत्र विशेष्यानुपादान त्रिलोक्यामन्यस्य वीरस्याभाव दर्शयति। जगदेकवीर रामम् अनुव्रतां सर्वात्मनानुगतामित्यर्थः। वीरमित्यनेन प्रतिक्रियाविधानसामर्थ्य तदध्यवसाययोग च दर्शयति। अविदुषामित्यत्र त्वादृशानामिति विशेष्यमध्याहार्यम्। अविदुषामिति बहुवचनेन राक्षसजातीयानामेवाज्ञानं नैसर्गिकमिति दर्शयति। तदयमर्थः। यतो निसर्गसिद्धाज्ञानास्त्वादृशाः अतोऽहमेकमपराधं सहे। रामस्तु न सहते अतस्तदागमनात्पूर्वमेव सीता विसृज्यापयाहीति॥८॥

 **सहत इति॥** अत्र किलशब्द आक्षेपद्योतकः। प्रतिक्रियासामर्थ्य सत्यपि करुणादिभिस्तदकरण सहनम्। अयमर्थः। यस्यापराधः पुरन्दरेणाप्यप्रतीकार्यः तस्य ममापराधमय तिर्यग्जातीयः पक्षी सहत इत्येतदत्यन्त हास्यमिति। प्रतोदकशा तेन कृतः प्रहारः प्रतोदप्रहारः। **उत्सारयेति॥** उत्सारणमेव कर्तव्य न विग्रह। तत्र हेतुः—

**न जानातीति॥** अथ जटायु परमार्थत इत्यनेनाभिप्रेत लोकोत्तरपराक्रममस्यान्यथा सभावयन्नधिक्षिपति—

**जानामीति॥** जानामि जानामीति द्विर्वचनेन ज्ञानस्य सावशेषत्वनिरस्यते। त्वां परमार्थतो यथावत् जानामीत्यर्थ।

 ज्ञानप्रकारान् दर्शयति—

**अहं कैलाससानुमति॥** कैलासपर्वते। **खण्डितमानशृङ्गम्॥** मान च शृङ्गच मानशृङ्गे। शृङ्गप्रभुत्वम्। "कीढाम्वुयन्त्रे शृङ्गो-

त्वां वालिवालवलयाङ्कितवद्धबाहुं  
जानामि राक्षस! जगत्त्रयधूमकेतुम्॥९॥

रावणः—

हहह! आः अतिवाचालोऽयं विहङ्गः।

तिष्ठ त्वमत्र मम पश्यतु कर्म सीता  
  शस्त्रेण मे समरमूर्धनि दर्पणेन।  
अद्रिं महेन्द्र इव पक्षिणमम्बरस्थं  
  पक्षौ विलूय सहसा भुवि पातयामि॥१०॥

(प्रविश्य)

—————————————————————————————————————————

ऽस्त्री पर्वताग्रप्रभुत्वयो" इति वैजयन्ती। गिरिशेन खण्डिते मानशृङ्गेयस्य तेतथाविध जानामि। मा भूज्जगदीश्वरात्परिभवो मानभङ्गहेतुरिति मत्वा वरदानसमये परिहृताया मनुष्यजातेस्तस्य परिभव दर्शयति—

**कारागृह इति॥** न हि कारागृहनियमनात्परः अवमानोऽस्ति सादृशमवमान चिरकालमनुभूतवन्तं त्वा परमार्थतो जानामीत्यर्थ। मा वा भूत् कार्तवीर्यार्जुनात् परिभवोऽवमानहेतुरिति मत्वा तिर्यग्जातिषु निकृष्टतमाया वानरजातेस्तस्य परिभवमाह—

**वालीति॥**वालिनो वलयाकारो वाल वालिवालवलय तेन कृतमङ्कित वलयाकार किणरूप चिह्न वालिबालवलयाङ्कितं तेन बद्धा युक्ताः वाहवो यस्य तम्। अयमवमानः इदानीमपि सर्वैः प्रत्यक्षीक्रियत इति भावः। **जगत्त्रयधूमकेतुमिति॥** धूमकेतुर्नाशसूचको दुष्टग्रहः अनेन जगत्त्रयपीडाकरत्वेन वध्यत्व दर्शितम्॥९॥

 **हहहेति॥** अधिक्षेपश्रवणोद्भूतस्य कोपस्यानुभावोऽयम्। **अतिवाचाल इति॥** बहुभाषिणि कुत्सायां गम्यमानायामालच्प्रत्ययः। अनेन सीतां प्रति तद्वचनस्य मिथ्यात्वमावेदयति।

 **तिष्ठ त्वमिति॥**सूत पूर्वमाज्ञापितात् प्रतोदप्रहारात् निवारयति। **सीता अत्र** अस्मिन् प्रदेशे एव **मम कर्म** पराक्रम **पश्यतु॥** मत्पराक्रमदर्शनेन खण्डितमानशृङ्गमित्यधिक्षेपवचनस्य मिथ्यात्वं निश्चिनुयादिति भावः। यथा महेन्द्र पक्षिण पक्षवन्त अम्बरस्थमद्रिं वज्रेण पक्षौ विलूय भुवि पातयतितथाहमपि समरमूर्धनि शस्त्रेणाम्बरस्थ पक्षिण पक्षौविलूय भुवि सहसा पातयामि। **दर्पणेनेति॥** दर्पयतीति दर्पण। वीराणा शस्त्रे गृहीते विशेषतो दर्षोभवतीति॥१०॥

जटायुः— भवतु, पश्यामस्तावत्।

वक्त्राण्येतानि तेऽद्य प्रलयघनरुचः पिङ्गकेशानि रोषात्  
 शृङ्गाणीवाञ्जनाद्रेः दवदहनशिखादीपितानीव रात्रौ।  
उत्कृत्योत्कृत्य चञ्च्वा भटभटिति गलत्सान्द्ररक्तारुणानि  
 प्रत्यक्षं क्षत्रियाया दश दशसु दशग्रीव!दिक्षु क्षिपामि॥११॥

सूतः— अयमयमाधावति।

रावणः— आः तिष्ठेदानीम्।

(उभौ युद्धं कुरुतः)

————————————————————————————————————————

 अथ जटायु युद्धार्थमध्यवस्यति—**भवत्विति॥ पश्यामस्तावदिति॥** तावछब्दोऽवधारणे। वय त्वत्कर्म पश्याम एव। शस्त्रेणेत्यादिविभीषिकावचनं तु भीरून् प्रत्येव शोभत इति भावः।

 अथ जटायुर्वीरधर्ममवलम्ब्यात्र मम पश्यत्वित्यादिवाक्येन तुल्यच्छाय वाक्यमुपाददानस्वपराक्रमशक्ति प्रकटयति—**वक्त्राणीति॥ हे! दशग्रीव! अहम् अद्य क्षत्रियायाः प्रत्यक्षं ते दश एतानि वक्त्राणि रोषात्चञ्च्वा भटभटिति उत्कृत्योत्कृत्य दशसु दिक्षु क्षिपामि॥** प्रत्यक्षं क्षत्रियाया इत्यनेन सीता ममापि कर्म पश्यत्विति दर्शितम्। क्षत्रियाशब्देन पराक्रमविशेषाभिज्ञत्वं सीताया दर्शितम्। शस्त्रेणेत्यस्य स्थाने चञ्च्वेत्युक्तम्। चञ्च्वा नित्यसाहचर्येण शस्त्राद्विशेषोऽपि दर्शितः। पक्षौ विलूयेत्यस्य स्थाने दशवक्त्राण्युत्कृत्योत्कृत्येत्युक्तम्। दशेत्यनेन पक्षद्वयविषयात् त्वत्पराक्रमान्मत्पराक्रमस्य दशवक्त्रविषयत्वेनाधिक्यं दर्शितम्। भुवि पातयामीत्यस्य स्थाने दशसुदिक्षु क्षिपामीत्युक्तम्। दशस्वित्यनेन त्वत्पराक्रम भूवासिन एव जानन्ति मत्पराक्रम तु दशदिग्वासिनोऽपि जानन्तीति द्योतितम्। दशग्रीवेत्यनेनोत्कृत्तशिरसस्तस्य ग्रीवादशकमात्रावशेषत्व सूच्यते। अञ्जनाद्रिसाधर्म्यमुपपादयितु प्रलयचनरुपइति विशेषणम्। वक्त्राणा दवदहनशिखादीपिताञ्जनाद्रिश्रृङ्गसाधर्म्यमुपपादयितु पिङ्गकेशानि गलत्सान्द्ररक्तारुणानीति विशेषणद्वयमुपात्तम्। रात्रावित्यनेन औज्जल्यातिशयो दर्शित।एक इवशब्दो वाक्यालङ्कारोएतच्चाद्रि महेन्द्र इवेत्यस्य स्थाने उक्तम्॥११॥

** अयमयमित्यादि॥** विषादे द्विर्वचनम्।स्वामिना चन्द्रहासेन प्रहतोऽय

रावणः— एष प्रहरामि। (प्रहरति)

सीता— हद्धि, हद्धि।(नेत्रे निमीलयति)  
     हा! धिक्, हा! धिक्।

सूतः— हन्त! प्रहतोऽयं गृध्रः। अयमयम्,

क्षतजजन्मकणोक्षितविग्रहः श्रमनिरुद्धविभुग्नशिरोधरः।  
दिनविरामपयोधरपाटलः पतति पत्ररथो मरुतां पथः॥१२॥

सीता— अहो! अकरुणा खु इस्सरा। अधण्णाए मम किदे अअं वि विहंगो सोअणीओ संवुत्तो। (रोदिति)  
     अहो! अकरुणाः खल्वीश्वराः। अधन्याया मम कृते अयमपि विहङ्गः शोचनीयः संवृत्तः।

रावणः— सूत! तूर्णं चोदयाश्वान्।

सूतः— यदाज्ञापयत्यायुष्मान्। (विचिन्त्यात्मगतम्) एष खलु,

अनुकूलमर्थ्यमविरोधि हितं  
  श्रवणीयमागमरहस्ययुतम्।

—————————————————————————————————————————

पत्ररथपक्षीन्द्रो मरुता पथःआकाशात् पतति। कथभूत **क्षतजजन्मकणोक्षितविग्रहः॥** क्षतजात् रुधिरात्जन्म येषां ते क्षतजजन्मानः तथाभूतैः कणैउक्षितो विग्रहो यस्य स तथोक्त। अत्र क्षतजस्य तस्कणानां च जन्यजनकभावोक्त्यावयवावयविभावसम्बन्ध एव विवक्षित। **श्रमनिरुद्धविभुग्नशिरोधर इति॥** श्रमेणातिप्रयत्नेन निरुद्धा विभुग्ना शिरोधरा यस्य स तथोक्त। कोपादुन्नमयितु प्रयत्नेकृतेऽपि वेदनातिशयादशक्त्या ग्रीवा वलान्नमति। रुधिरोक्षितत्वात् दिनविरामपयोधरपाटलसन्ध्यावलाहकवद्रक्त इति॥१२॥

 अथ सूत प्रयाणप्रतिबन्धकपतगराजवधसञ्जातानन्दस्य सीताचित्तविलोभनार्थलङ्काप्रवेश प्रति त्वरमाणस्य स्वामिनसूत! तूर्णंचोदयाश्वानिति वचनमाकर्ण्यदाशरथ्यो प्रताप सीतायाश्चात्र महिमानं चालोच्य सीताहरणस्य राक्षसकुलोच्छेदहेतुत्वं निश्चित्य स्वयमेव तन्निवेदनं निष्फलत्वेनावधारयति—

**एष खल्वित्यादिना॥** एष खलु मदीय वचनमपकर्णयति नाद्रियते। नाश्राव्यत्वमनादरे हेतुरित्याह—**श्रवणीयमिति॥** अनुकूलमित्यादिविशेषणपञ्चकंश्रवणीयत्वे हेतुः। अर्थादनपेतमर्थ्यम्। अर्थशब्द प्रयोजनवाची। **अवि-**

वचनं मदीयमपकर्णयति  
  क्व मनोभवः क्व गुणसंग्रहणम्॥१३॥

(निष्क्रान्ताः सर्वे)

**इति शक्तिभद्रविरचिते चूडामणिनाटके चतुर्थोऽङ्कः।**

**<MISSING_FIG href="../books_images/U-IMG-1721183950Screenshot2024-07-09103520.png"/>**

—————————————————————————————————————————

**रोधि** धर्मार्थकामानामनुपघातकम् अत एव **अनुकूलम्** ऐहिकफलानुगुणं **हितं** परलोकाविरुद्धम् **आगमरहस्ययुतम्** आगमोऽर्थशास्त्र तद्रहस्यं तत्प्रतिपाद्योऽर्थः तेन युतम्। देशकालोचितार्थप्रतिपादकमिति यावत्। एवभूतस्यास्य वचनस्यानादरे हेतुमाह—

**क्व मनोभव इति॥** क्वेत्यधिकरणनिरासे। अत्र मनोभवशब्दसन्निधौ गुणसङ्ग्रहणशब्दसन्निधौ च श्रूयमाण क्वशब्दः कामावेशगुणग्रहणयोरैकाधिकरण्यं निराकरोति। यतोऽय मदनपरवशतया गुणदोषौ न गृह्णाति अतो न किञ्चिद्वक्तव्यमिति भावः। अस्मिन्नङ्के प्रकरीसज्ञकमितिवृत्त कविना दर्शितमिति ज्ञेयम्। यथाह— "प्रकरी तु प्रदेशभाक्" इति। न चाधिकारिकवृत्तस्य विच्छेद इति वाच्यम्। तस्यापि नियमिन इत्यत्र वीरमनुव्रतामित्यत्र चानुसन्धानात्। अस्मिन्नङ्के शृङ्गाराभासो रौद्ररसश्च रावणाश्रयत्वेन दर्शितः। रौद्ररसकार्योभयानकसीतागतत्वेन प्रतिपादित इति द्रष्टव्यम्॥१३॥

इत्याश्चर्यचूढामणिनाटकविवृतौ चतुर्थोऽङ्कः।

<MISSING_FIG href="../books_images/U-IMG-1721183950Screenshot2024-07-09103520.png"/>

अथ पञ्चमोऽङ्कः।

(ततः प्रविशति मण्डोदरी चेटी च)

मण्डोदरी— किं णु खु एदं वि भविस्सदि।  
         किं नु खल्वेतदपि भविष्यति।

चेटी— अणुदावोग्गारं विअ भट्टिणीए वअणं।  
     अनुतापोद्गार इव भट्टिन्या वदनम्।

मण्डोदरी— हञ्जे! णं तुए असोअवणिआ पविट्टपुव्वा।  
         हञ्जे! ननु त्वया अशोकवनिका प्रविष्टपूर्वा।

चेटी— णं तहिं भट्टिणो वन्दी तापसपदिणी। किं तिस्से।  
     ननु तत्र भर्तुर्वन्दी तापसपत्नी। किं तस्याः।

—————————————————————————————————————————

आश्चर्यचूडामणिनाटकेऽयमङ्कस्तुरीयो विवृतो गुरूणाम्।  
प्रसादमाश्रित्य तथोत्तराङ्को व्याख्यास्यतेऽस्माभिरनन्यचित्तैः॥

 अथ कविना वृत्तवर्तिष्यमाणेतिवृत्तसूचनार्थप्रवेशक आरभ्यते। प्रवेशकश्च "तद्वदेवानुदात्तोक्त्या नीचपात्रप्रयोजितः। प्रवेशोऽङ्कद्वयस्यान्त शेषार्थस्योपसूचक॥" इति लक्षित। अथ दशग्रीवेणाशोकवनिकोद्यानमध्यगतशिंशपातरुमूलं नीताया सीताया मण्डोदरी नाम बहुमता तद्भार्यादुःस्वप्नदर्शनेन दुर्मनायमाना चिन्तयति**—**

**किं णु खु इत्यादिना॥** इदमित्यनेन बुद्धिस्य दुःस्वप्रदर्शनं निर्दिश्यते**—**

**किन्तु खलु भविष्यतीति॥** किमनिष्टं फल परिणस्यत इत्यर्थ। **भट्टिणीति॥** नाटके चेट्यास्वामिनी भट्टिनोत्यभिधीयते। उद्गीर्यतेऽनेनेत्युद्गार। करणे षञ्। तब वदन महान्तमनुतापं सूचयतीत्यर्थः। **हञ्जे। इति॥** नीचा चेटीं प्रति नाटक आह्वानम्। यथाह**—**

"हण्डे हञ्जे हलाह्वाने नीचां चेटीं सखीं प्रति।” इति। **ननु त्वयाशोकवनिका प्रविष्टपूर्वेति॥** अत्र काक्वा त्वयाशोकवनिका न कदाचिदपि प्रविष्टेति भाति यतस्तत्रत्यं वृत्तान्तं न जानासीति प्रतिपाद्यते। जानाम्येवाहं तत्रत्य वृत्तान्तं न तु तस्य त्वदनुतापहेतुत्वमित्यभिप्रायेणाह— **णमिति॥** बन्दीबलात्कारेण हृता तापसपत्नीत्यनेन सीतायाः रसमार्गानभिज्ञत्व द्योत्यते। **किं तिस्से इति॥** तस्या इति पञ्चमी। तस्याः सकाशात् किमनिष्टं तव जातमित्यर्थः

**मण्डोदरी—**

**तंणिमित्तं यो विणासं पेक्खामि।  
         तन्निमित्तं नो विनाशं प्रेक्षे।**

**चेटी—**

**भट्टिणि! ण कदाइ सद्दूलं मिईणं विस्संभो आसी। जह आअदा तह गमिस्सदि। णं भट्टिणी एव्व लङ्केसरी।  
  भट्टिनि! न कदापि शार्दूले मृगीणां विस्रम्भ आसीत्। यथागता तथा गमिष्यति। ननु भट्टिन्येव लङ्केश्वरी।**

**मण्डोदरी—**

**उम्मत्तिएव्व तुमं परिइदा विभावं से णाववुज्झसि। मए असोहणं दाणिं सिविणओदिट्ठो।  
        उन्मत्तेव त्वं परिचितापि मे भावं नावबुध्यसे। मयाशोभनमिदानीं स्वप्नो दृष्टः।**

**चेटी—**

**संति होदु, संति होदु। भणादु भट्टिणी।  
     शान्तिर्भवतु, शान्तिर्भवतु। भणतु भट्टिनी।**

**णण्डोदरी—**

**हञ्जे! सुणाहि दाव। हञ्जे! शृणु तावत्।**

**चेटी—**

**अवहिदंम्हि।अवहितास्मि।**

**मण्डोदरी—**

**आसामुहविअअविष्फुरिअवीईसहस्सो मरअदगिरिणिअरणीलो उब्भंदतिमितिमिङ्गलमाअङ्गमअरोमअराअरो इदो तदो आपदिदेहिं तिणजादीहिं
णिवीदसारो मुहुत्तएण रिक्तओ संवुत्तो।**

—————————————————————————————————————————

**तन्निमित्तं नो विनाशं प्रेक्ष इति॥** न इति राक्षसजातीयान् सर्वानभिप्रेत्योक्तम्। अथ चेटी मण्डोदर्यात्मनो राजमहिषीपदभ्रंशात्मको विनाश एव सीताहेतुकत्वेनोक्त इति भ्रमेण तन्निराकरोति**—**

**भट्टिणीत्यादिना॥** शार्दूलपद सप्तम्यन्तम्। सद्दूलमित्येव पाठः। न कदाचिदपि मृगीणा शार्दूले विस्रम्भ आसीत्। एवं मानुषीणा राक्षसेषु विश्वासो न भवतीति भावः। **यथा आगता तथा गमिष्यतीति॥** आगमनप्रकारो गमनप्रकारस्यैव निमित्तं नान्यस्य फलस्येति भावः। ननु स्वामिन्येव लङ्केश्वरी नान्या काचिद् दिव्ययोषिदपि किं पुनर्मानुषीति भावः। अथ मण्डोदर्यात्मनो गौरवमङ्गसूचक वचनमाकर्ण्य सनिर्वेदमाह**—**

**उम्मत्तिएव्वेति॥** यतो नित्यपरिचितापि मे भावमभिप्रावनावबुध्यसे अत इदानीमुन्मत्तेव त्वमित्यर्थः। किमन्यत्तवानुतापकारणम् अत आह**—**

**मए इति॥** अथ स्वप्नस्याशोभनत्वं दर्शयति**—**

**आसामुहेत्यादिना॥** अत्र मक-

**आशामुखविततविस्फुरितवीचीसहस्रो मरकतयिरिनिकरनीलः उद्भ्रान्ततिमितिमिङ्गलमातङ्गमकरो मकराकर इतस्तत आपतितैःतृणजातिभिः निपीतसारो मुहूर्तेन रिक्तः संवृत्तः।**

**चेटी—**

**हृद्धि, तदो तदो। हा ! धिक्, ततस्ततः।**

**मण्डोदरी—**

**अहं वि दाव पंसुपरुसकेसकलापाए विरलदसणविकिदवदणाए विष्फुलिङ्गणप्रणाए सुण्णकण्णाए कपालवण्णाए अमंगलाए कआवि इत्थिआए गाढं परिस्सत्तंहि।**

** अहमपि तावत् पांसुपरुषकेशकलापया विरलदशनविकृतवदनया विस्फुलिङ्गनयनया शून्यकर्णया कपालवर्णया अमङ्गलया कयापि स्त्रिया गाढं परिष्वक्तास्मि।**

—————————————————————————————————————————

राकरशब्द समुद्रवाची सन्नपि अत्रापर्यवसानात् अपरिमेयत्वधर्मयोगाच्च राक्षससैन्यमभिव्यनक्ति। आशामुखेषु समुद्रगतेषु दिङ्मुखेषु सर्वत्र वितत व्याप्तं विस्फुरितं च वीचीसहस्र यस्य स तथोक्त। अनेन राक्षसाना महत्तरा करचरणाद्यवयवा सूच्यन्ते। मरतकगिरिनिकरनीलत्व समुद्रे राक्षससैन्ये च समानम्। उत्स्पन्दाः साहङ्कार भ्रमन्तस्तिमयतिमिङ्गिला मातङ्गा मकराश्च यस्मिन् स तथोक्त।योजनमायतो मत्स्यविशेषस्तिमि। तद्भक्षको मत्स्यविशेषस्तिमिङ्गल। यस्तिमिङ्गिलमपि भक्षयति स जलगजो मातङ्गशब्देनोच्यते। यो जलगजमप्यनायासेनाश्नाति स मकर इति विशेषस्यात्र विवक्षितत्वम्।अत्र तिमिङ्गिलादिशब्दैमेघनादकुम्भकर्णादयो रक्षोनायका द्योत्यन्ते। तृणजातिशब्द कृमिविशेषवाची तत्रापर्यवसानात्वानरसैन्यमभिव्यनक्ति। इतस्तत आपतितैस्तृणजातिभिर्निपीतसार इति रिक्तत्वे हेतु। **रिक्तः संवृत्तः**॥ शून्यतोयतटाकादिवत् सवृत्त इत्यर्थ। **अहमपि तावदिति॥**अहमपि तावत् तस्मिन् काले कयाचिदमङ्गलया स्त्रिया परिष्वक्तास्मि अनेन वैधव्याधिष्ठातृदुदैवताभिव्यज्यते। अमङ्गलत्वमेव दर्शयति**—**

**पंसुपरुसेत्यादिना॥** पासुपरुषकेशकलापया चेत्येवमादीनि विशेषणानि अमङ्गलत्वद्योतकानि विरलदशन निविड विकृत च वदन यस्या सा। विरलत्व सद्ध्यान्यूनत्व त्रिचतुरदशनमित्यर्थ। विस्फुलिङ्गनयनया शून्यकर्णया कपालवत् कृष्णवर्णया चेति स्पष्टोऽर्थ। एवं स्वपक्षविनाशे सूचिते

**चेटी—**

**हद्धि, तदो तदो। हा! धिक्, ततस्ततः।**

**मण्डोदरी—**

**सा वि सीदा पण्डुरदुऊलपरिधाणा मलअजरसपरिसोहिअपआहेरा मल्लिआकुसुमवढ्ढिअधम्मिल्ला पदिणा दिण्णहत्था पुप्फअंआलुहंंती अ मए दिट्ठा।तदो अपरिइदवेलाए मम णिद्दा वि संबुत्ता। सापि सीता पाण्डुरदुकूलपरिधाना मलयजरसपरिशोभितपयोधरा मल्लिकाकुसुमवर्धितधम्मिल्ला पत्या दत्तहस्ता पुष्पकमारोहन्ती च मया दृष्टा। ततः अपरिचितवेलायां मम निद्रापि संवृत्ता।**

**चेटी—**

**भट्टिणि! मा मा अणुसएण। सिविणाणं बहूणि कारणाणि बज्जा उपदिसंति। अहवा कुदो दाणिं भअं भअमूलाणं तेल्लोक्कस्स अम्हाणम्।  
 भट्टिनि! मा मानुशयेन। स्वप्नानां बहूनि कारणानि वैद्या उपदिशन्ति। अथवा कुत इदानीं भयं भयमूलानां त्रैलोक्यस्य अस्माकम्।**

—————————————————————————————————————————

प्रतिपक्षाभ्युदयमाह**—**

**सापीत्यादिना॥** सापि सीता पाण्डरदुकूलपरिधाना मलयजरसपरिशोभितपयोधरा मल्लिकाकुसुमसवर्धितधम्मिल्ला इति त्रिष्वपि विशेषणेषु धावल्य माङ्गल्यद्योतनायोपात्तम्। पत्या दत्तहस्तेत्यनेनावैधव्य सूचितम्। पुष्पकमारुह्य गच्छन्ती मया दृष्टेत्यनेन सीतायाःप्रत्याहरण सूचितम्। तस्मिन् काले मम निद्रापि सवृत्तातीता। अत्र प्रथमेऽध्याये प्रमाणलक्षणवृत्तमित्यस्मिन् भाष्यइव वृत्तशब्दोऽतीतवचनः। अपरिचिता वेला कालो यस्याःसा तथोक्ता। निद्रासमाप्तौ पूर्वपरिचितो यकालः तस्मात्पूर्वमेव निद्रा विनष्टेत्यर्थः। अनेन दुःखमस्य वृत्तान्तान्तरदर्शनानुविद्धत्वेनानिष्टसूचकत्व पारमार्थिकमिति द्योत्यते। अथ चेटी मण्डोदरीमाश्वासयति**—**

**मा मेति॥** अनुशयस्सन्तापः। स्वप्नाना बहूनि कारणान्याहारदोषादीनि वैद्या उपदिशन्ति यद् अतो न सन्ताप कर्तव्य इति पूर्वत्र पर्यवसानम्। अथवेत्यनेन दु स्वप्नदर्शनमस्मान् प्रत्यप्रमाणमिति पक्षान्तर परिगृह्य तदेवोपपादयति**—**

**कुदो इत्यादि॥** भयाभावे हेतु— **त्रैलोक्यस्य भयमूलानामिति॥** अथ कविना प्रवेशकमध्ये चूलिकया वर्तिष्यमाणकथाश

**(नेपथ्ये)**

**गन्धापार्द्रदलां सृजन्तु परितो वृष्टिं घनाः कौसुमी-  
 माधूतामरसिन्धुवीचिवलयः स्वर्गानिलो जृम्भताम्।  
उद्यानश्रियमुद्वहन्तु समयाः सर्वे वसन्तादयः  
 स्वान् पादान् सुखमानमय्य ककुभां पर्येतु चक्रं शशी॥१॥**

**मण्डोदरी— हं, घोसणा विअ।हम्, घोषणेव।**

**चेटी— भट्टिणि! आम्।भट्टिनि! आम्।**

**मण्डोदरी— हञ्जे! इमस्स मूलं दाव जाणीहि।  
      हञ्जे! श्रस्य मूलं तावत् जानीहि।**

**चेटी— भट्टिणि! तह। (निष्कान्ता ) भट्टिनि! तथा।**

**मण्डोदरी— किं एत्थ विआरिदव्वं तिस्से भूमिगोअरीए चित्तविलोहणणिमित्तो खु महाराअस्स अअं आरंभो। किमत्र विचारयितव्यं तस्याः भूमिगोचरायाः चित्त-विलोभननिमित्तः खलु महाराजस्यायमारम्भः।**

—————————————————————————————————————————

सूच्यते। यथाह— “अन्तर्यवनिकासस्थैश्चूलिकार्थस्य सूचना" इति।

 अथ कश्चिद्राक्षसो दशग्रीवस्याज्ञा धनादीन्प्रति विज्ञापयति—**गन्धापेत्यादि॥** घना गन्धापार्द्रदला परिमलवहलमकरन्दार्द्राणि दलानि यस्या ता कौसुमीं वृष्टिं सृजन्तु। उद्याने कुसुमसमृद्धौ सत्यामपि कुसुमवृष्टिदुर्लभेति मत्वा वृष्टिमित्युक्तम्। आघूतामरसिन्धुवीचिवलय इत्यनेन मौमात्पवमानात् स्वर्गानिलस्य शैत्योत्कर्षो दर्शित। सौरभ्यं च कुसुमवृष्टिसम्पर्कादुद्यानससर्गाच्च भवत्येव। अद्यैव सर्वे वसन्तादय समया सभूय उद्यानश्रियमुद्वहन्त्विति सोपस्कार व्याख्येयम्। शशी ककुभा चक्र सुख पर्येत्वित्यनेन पूर्वं दशग्रीवभयात् सुखसञ्चाराभावेन व्यसन द्योतितम्। पादारश्मयश्चरणाश्च। अत्रैव चन्द्रपादरसज्ञतामिति रश्मिषु प्रयोगदर्शनात्। अत्र रश्मीन् विस्तार्येति वाच्योऽर्थ। यथा कश्चिद् राज्ञा निगलितचरणपुनर्मोचित सन् सुखसञ्चारार्थं पादव्यायाम करोति तद्वच्चन्द्रोऽपीत्ययमर्थः श्लेषेण द्योत्यते। अनेन सीताचित्तविलोभनार्थ महानुद्यमो रक्षोनाथस्य सूचित॥१॥

 **किं से भूमिगोअरीए इति॥** भूमिर्गोचरःआश्रयो यस्यास्सा तथोक्ता। अनेन दिव्याङ्गनासु सुलभासु मनुष्यस्त्रीपरिग्रहनिर्वन्धः कष्टतम इति द्योत्यते।

(प्रविश्य)

**चेटी— जेदु भट्टिणी।(कर्णे) एव्वं विअ।  
     जयतु भट्टिनी। एवमिव।**

**मण्डोदरी— तव आआसमेत्तं किदं। दाणिं किं करोदि महाराओ।  
         तव आयासमात्रं कृतम्। इदानीं किं करोति महाराजः।**

**चेटी— तिस्से दंसणणिमित्तं पादोसिअं दाणिं वेसं अणुचिट्ठदि भट्टा।  
     सीतायाः दर्शननिमित्तं प्रादोषिकमिदानीं वेषं अनुतिष्ठति भर्ता।**

**मण्डोदरी— तेण हि हला! एहि दाव महाराएण अविण्णादाओ असोअवणिआं पविसिअ, लदावलअन्तरिदाओ भविअ, तस्सिं अकामअमाणाअं सीदाअं महारा अस्स कामुअवत्तिणं पेक्खिअ ओहसिस्सामो।**

**तेन हि हला! एहि तावत् महाराजेनाविज्ञाते अशोकवनिकां प्रविश्य, लतावलयान्तरिते भूत्वा, तस्मिन्नकामयमानायां सीतायां महाराजस्य कामुकवृत्तिं दृष्ट्वा अपहसिष्यावः।**

**चेटी— जं भट्टिणी आणवेदि। यद्भट्टिन्याज्ञापयति।**

**(निष्क्रान्ते)  
प्रवेशकः**।

—————————————————————————————————————————

**तव आआसमेत्तमिति॥** यतो मया निरूपितमेव त्वया वेदित अतस्तवायासमात्रं मया कृत नत्वविदितस्य वेदनमित्यर्थः। **पादोसिअमिति॥** प्रदोषसन्ध्या तस्मिन् काले समुचितं प्रादोषिकम्। **एहीति॥** एहि तावत् महाराजेनाविज्ञाते अशोकवनिका प्रविश्य लतावलयान्तरिते भूत्वा तस्मिन्नकामयमानाया सीताया महाराजस्य कामवर्तनं कामव्यापार प्रेक्ष्यापहसिप्याव इति स्पष्टोऽर्थ। **प्रवेशकः॥** अथ दशग्रीवः सीताचित्तविलोभनार्थमुज्ज्वलवेषामरणादिभि-

(ततः प्रविशति कामयमानावस्थः सपरिवारो रावणः)

रावणः—

(स्पर्शं निरूप्य) वर्षवर! मया चिरान्निर्वासितस्य दिवाकरस्य लङ्कायां कः प्रसङ्गः। तूर्णमाहूयताममात्यश्चित्रयोधी।

वर्षवरः— 

(आत्मगतम्) अहो नु खलु स्वामिनो महान् मदनोन्मादः।

यदेष दोषातनमीक्षणाना-  
   मानन्दमान्दोलितसागरोर्मिम्।  
न वेद शीतांशुमपि स्पृशन्तं  
   तुषारनिष्यन्दसुखैर्मयूखैः॥२॥

—————————————————————————————————————————

कमनीयतमो भूत्वाशोकवनिका प्रति प्रतिष्ठमानो नेदीयास चन्द्रमसमालोक्य विवृद्धविरहसन्तापः सन् विरोचन मत्वा आत्मना निषिद्धप्रसरस्य तस्य प्राप्तिकारण वर्षवरमभिमुखीकृत्य विचारयति—

**वर्षवर! मयेत्यादिना॥** प्रसङ्ग प्रस्ताव किंशब्द प्रस्तावस्यासंभावना द्योतयति। तामेवासभावना प्रकटयति—

**मया चिरान्निर्वासितस्येति॥** अथ दिवाकरप्रसङ्गहेतु रामाज्ञामाशङ्क्य तद्वृत्तान्त जिज्ञासमान सीतावशीकरणोपायं निरूपयिष्यन्नमात्यानयनार्थवर्षवर नियुङ्क्ते**—**

**तूर्णमिति॥** अथ वर्षवरस्वामिनो मदनोन्मादकृत चन्द्रे सूर्यभ्रम निश्चित्य सविषादमाह— **अहो इति॥**

 उन्मादस्यातिकष्टत्वमेवोपपादयति**—**

**यदिति॥** यत् यत एष मत्स्वामी शीताशुं न वेद प्रकरणसामर्थ्यात् सूर्यत्वेनाभिमन्यत इति सिध्यति। शीताशौ सूर्यभ्रमस्यावकाशाभाव दर्शयन्नाह**—**

**ईक्षणानामानन्दमिति॥** न केवल नयनेन्द्रियेणैव वैलक्षण्यमपगन्तु शक्यते। अपि तु स्पर्शेन्द्रियेणापीत्याह**—**

**तुषारनिष्यन्दसुखैर्मयूखैः स्पृशन्तमपीति॥** अपिशब्दो विरोधे। अत्रानन्दसुखशब्दौ आयुर्धृतमित्यादिवत् उपचारादानन्दकारणे वर्तते। ननु विरहिणश्चन्द्रदर्शने सन्ताप एवोदीयत इति सभवत्येव सूर्यभ्रम। अत आह— **दोषातनमिति॥** दोषा रात्रिस्तत्र भवतीति दोषातन। इदानीं रात्रावुदीयमानमिति यावत्। अनेन कालविशेषज्ञानापगमेन उन्मादातिशयो दर्शित। सत्यपि कालविशेषज्ञानस्य प्रमोषे नयनपथ श्रवणमार्गं चासाद्य वर्तमानेन सागरोमिंप्रक्षोभरूपेण लिङ्गेन चन्द्रोऽ-

रावणः—

किं विलम्बसे।

वर्षवरः—

यदाज्ञापयति स्वामी। (आत्मगतम्) न खलु व्याधे रीदृशस्य भिषजो मन्त्रिणः। (निष्क्रान्तः)

रावणः—

(विचारयन् निरीक्ष्य) न भानुरेषः। मया दत्ताभयश्चन्द्रमाः। कुतः,

आतपत्यविदुषाममृतांशु-  
  मंशुमन्तमपि रश्मिसहस्रे।  
रागिणां भवति लक्षणमिन्दो-  
  रिन्द्रनीलशकलच्छविलक्ष्म॥३॥

(विचिन्त्य) स्वयं कृतमिदं व्यसनम्।

न रश्मिभिपयति यो दिगन्तरे  
  सरोरुहाण्यपि मम शासनादृते।

—————————————————————————————————————————

यमित्यवधारण संभवत्येवेत्यभिप्रायेणाह**—**

**आन्दोलितसागरोर्मिमिति॥**

 अथानया चिन्तया किञ्चिद्विलम्बमान त त्वरयन्नाह**—**

**किमिति॥** अथस्वयमेवामात्यानयनस्य निष्फलत्वमवधारयति—

**न खल्विति॥** ईदृशस्यात्यन्तविरक्तमनुष्याङ्गनागोचररतिपरिणामसन्तापरूपस्येत्यर्थ। अथ मण्डलान्तर्गताङ्कदर्शनेन चन्द्रोऽयमित्यवधार्याह**—**

**न भानुरिति॥** दत्ताभयः स्वान्पादानित्यादिनेत्यनुसन्धेयम्।

 **आतपतीति॥** अमृतांशोः अंशुमतश्च रश्मिसहस्र इत्यनेन सक्त्याया विशेषाभावो दर्शित। निर्विशेष विरहिजनानातपति अतिशयेन सन्तापयति अमृताशुभशुभन्तमपि विविच्याविदुषामजानतां रागिणा विरहिणामिन्द्रनीलशकलच्छविलक्ष्म इन्दोर्लक्षय विविच्यावधारणे प्रमाणं भवतीत्यर्थः॥३॥

 अथ रक्षोनाथो विभावरीनाथदर्शनेन विशेषतो विजृम्भमाण सन्तापमसहमानो वीरत्वेन दुर्बलकृतत्वं सन्तापस्यालोच्य किञ्चित्सञ्जातदैन्यस्सन् आत्मनाभ्यनुज्ञातलङ्काप्रवेशस्य तस्य तदैव निर्वासनमनुचितं मन्यमानः क्षमामवलम्ब्य सानुशयमाह**—**

**स्वयमिति॥**

 ननु स्पष्टमेव चन्द्रदर्शनेन विजृम्भमाणस्य व्यसनस्य तद्धेतुकत्वम् अतः कथं तस्य स्वयकृतत्वम् अत आह**—**

**न रश्मिभिरिति॥** यो मम शासनादृते दिग-

स चन्द्रमा वितपति सम्मुखेन मा-  
  मवस्थया वलमबलोऽपि नीयते॥४॥

(ततः प्रविशत्यमात्यः)

अमात्यः— (सर्वतो विलोक्य) अहो! चन्द्रपादरसज्ञतां चिरादाप्नोति राक्षसलोकः। कुतः,

आविर्भवत्यमृतभाजनमङ्गजन्म-  
 सेनापतिः शिशिरदीधितिरेष देवः।  
क्षीरार्णवप्रलयवारिणि जीवलोकं  
 पश्यामि मग्नमिव यस्य मयूखजालैः॥५॥

—————————————————————————————————————————

न्तरे दिग्विशेषे सरोरुहाण्यपि न ग्लपयति यस्या दिशि सरोरुहाणा सर्वदा सफुल्लत्वं मयाभिकाङ्क्ष्यते ता दिश चन्द्रमा मदाज्ञा विना न प्राप्नोतीति तात्पर्यम्। **स** इत्थ मद्भूक्षेपलेशवशवदोऽपि लक्षितचन्द्रमाः **सम्मुखेन** सम्मुखो भूत्वा इत्यर्थ। मा वितपति। अत्र हेतुमाह**—अवस्थयेति॥** इहावस्थाशब्देन निमित्तान्तरकृत वैवश्यमुच्यते। अस्मद्वैवश्यमेव चन्द्रमसो बलवत्त्वे कारण तथा च न चन्द्रमसा कृतमिदं व्यसनमिति भाव॥४॥

 अथ चित्रयोधी स्वामिन द्रष्टुं गच्छन्नेव स्वामिनो दुर्वृत्तमालोच्य सन्तापयुक्तोऽपि मध्येमार्ग चन्द्रमसो दर्शनेनानन्दविवश रक्ष कुलमालोक्य सविस्मयमाह**—अहो! इति॥** पादा रश्मयः। केषाञ्चिच्चन्द्रिकारसज्ञानमेव तावदिदप्रथमिक प्रवयसामपि चिरातीतत्वेनेदप्रथमिकत्व तस्य वक्तु शक्यत इति चन्द्रपादरसमित्यनभिधाय चन्द्रपादरसज्ञतामित्युक्तम्।

 अथ स्वयमपि चन्द्रोदयमभिनन्दन्नाह**—आविर्भवतीति॥** सिद्धस्याप्याविर्भावस्य कथनेनैतावन्त कालमनाविर्भावेन उद्वेगस्तादात्त्विको हर्षातिशयश्च द्योत्यते। **अमृतभाजनमिति॥** शिशिरदीधितित्वे हेतु। अमृतभाजनमित्यनेन इतरेषां देवाना पानशेषत्वेन बहुलपक्षे कलाक्षयोऽप्यस्य श्लाघ्य एवेति सूचितम्। **अङ्गजन्मसेनापतिरिति॥** सीताचित्तविलोभनार्थलङ्काप्रवेशमभ्यनुजानानेनास्मत्स्वामिनाप्यस्याङ्गजन्मसेनापतित्वमनुमतमिति भाव। क्षीरार्णवस्य प्रलयवारित्वेन परिणामश्चतुर्दशभुवनव्याप्त्यर्थमुत्प्रेक्षाबीजत्वेनाभिहितम्। जीवलोकमित्यभिधान स्थावरजङ्गमात्मकभुवनपरं न तु जीवैकपरमिति द्रष्टव्यम्॥५॥

रावणः—

हिमकर! हिमगर्भा रश्मयस्तावकीनाः  
  मयि मदनविधेये येन वह्निं वमन्ति।  
न तव बलमनङ्गस्यापि वा दुःखभाजो  
  जनकदुहितुरेषा शर्वरीनाथ! शक्तिः॥६॥

—————————————————————————————————————————

    अथ मृगाङ्कदर्शनतन्मयूखसस्पर्शनसमुद्दीपितविरहसन्तापजनितमुन्मादाधिक्यमुपगम्यात्मसन्तापविधानस्य शशाङ्ककर्तृकत्वमालोच्य किञ्चित्सञ्जातेर्ष्यादैन्यस्सन्त्रिलोकीविजयश्लाघनीयपराक्रमोराक्षसराजो मया निर्जितः अहो!मम बलमित्येवं गर्वविशेषं चन्द्रमस्यारोप्य युक्तिभिस्तमपनुदन्नाद**— हिमकरेति॥** हिमकरेत्यत्र नावयवार्थादर कार्य। हिमगर्भा इत्यनेन पौनरुक्त्यप्रसङ्गात्। अतो हिमकरशब्दस्य सज्ञिमात्रपरत्वम्। हिमकरतावकीना रश्मययेन करणभूतेन पदार्थान्तरेणमयि वहिं वमन्ति तत्करणभूत पदार्थान्तर न तव बल मम वलमिति च तव बुद्धिर्माभूत्। कुतो न मे वलमेतदत आह—**हिमगर्भा इति॥** स्वतश्शीतलानां त्वद्रश्मीना कथ वह्निवमनसामर्थ्यमिति भाव। ननु प्रत्यक्षमेतत् यद्रश्मिसस्पर्शे तव सन्तापो भवतीति अतः कथं न मम वल तत्र हेतुअत आह— **मदनविधेय इति॥**मदनविधेयशब्देनात्र मदनसन्तापविवशोऽभिप्रेत। इह यस्य मदनविवशत्वं तस्यैव त्वद्दर्शने सन्तापो भवतीत्यन्वयव्यतिरेकाभ्या मदनविवशत्वमेव तत्र हेतुरिति निश्चीयते। एव तर्हि मत्स्वामिनो मदनस्य बलमेतदिति तदवस्थ एव भवतो मत्तः पराजय अत आह— **अनङ्गस्यापि वेति॥** वल नेत्यनुषज्यते। सत्य मम मदनविवशत्वमस्त्येव। नैतावता मदनस्य स्वत सन्तापकरत्वमस्तीति भावः। तर्हि कस्य वलमेतदित्यत आह—**जनकदुहितुरेषा शक्तिरिति॥** यतो मदनोऽपिलोकोत्तरान् जनकदुहितुर्गुणविशेषानपेक्ष्यास्मत्सन्ताप करोति अतो जनकदुहितुशक्तिरेव मूलकारणमिति। उक्ता जनकदुहितुरेव सन्तापोत्पादनशक्तिमुपपादयति—**दुःखभाज इति॥** यतो दाशरथिविप्रयोगाल्लङ्कापुरीप्रवेशनाच्च महद्दुःखमुपगम्यास्मान्प्रति प्रतिकूलो वर्तते अत एव मम सन्ताप इति भावः। **शर्वरीनाथेति॥** त्वयापि शर्वरीविरहे आत्मनानुभूयमानस्य सन्तापस्य शर्वर्येव मूलकारणमिति विदितमेवेत्यभिप्रायेण सम्बोध्यते॥६॥

अमात्यः—

उन्मर्यादमुपेक्ष्य रावणमहं रामाद् विनश्यामि नु  
  व्याहृत्याप्रियमाप्नुयान्नु विपदं चण्डादुत स्वामिनः।  
पक्षौ द्वावपि मे न पथ्यमनयोः श्रेयानयं रावणात्  
  नाशो मे पतनावसानमचिरान्नेक्षेयतः स्वामिनः॥७॥

कष्टः स्वामिनो वृत्तान्तः। यदेष वालेन बद्धो मुसलेन हन्यते।

—————————————————————————————————————————

 अथ अमात्य स्वामिदर्शनानन्तरमात्मना कर्तव्य कर्म विचार्याध्यवस्यति—**उन्मर्यादमिति॥** उन्मर्यादमित्यनेनानुपेक्षणीयत्वं दर्शितम्। अमात्येन हि लङ्घितमर्याद स्वामी हितोपदेशेन मर्यादाया स्थापनीय। अत्रोपेक्षा परमकारुणिकाय रघुवीराय सीता दत्त्वा तत्पादावेव शरणमुपगच्छतु स्वामीत्यादिहितोपदेश प्रत्यौदासीन्यम्। रामाद्विनाशोऽत्रोपेक्षाया हेतु। अयमभिप्रायः। युद्धमरणमेव तावच्छ्रेयस्कर विशेषतपुनर्जगन्नाथस्य नारायणस्य शस्त्रधारातीर्थस्नानपूर्वको विनाश अतोऽनुपेक्षणीयमपि स्वामिनमुपेक्ष्य किं रामाद्विनाशमाप्नुयामिति। अथास्मिन् पक्षे दोषप्रसङ्गात् पक्षान्तरं परिगृह्णाति—**व्याहृत्येति॥** अप्रियशब्देन हित लक्ष्यते। प्रायेण जनाना हितमप्रिय भवति। यथाह— "हित मनोहारि च दुर्लभं वचः" इति। रावणस्य पुनर्हितोपदेशे विपत्प्राप्तेरप्रियव्यवहारमात्रहेतुकत्वतदनन्तरकालीनत्व च प्रदर्श्यते। तेन च स्वामिनो हिताहितविचाराभावकोपनत्वातिशयश्च व्यज्यते। चण्डादित्यनेन स्वामात्यबुद्ध्या निग्रहाकरण निरस्यते। अस्मिन्पक्षे स्वाधिकारापरित्यागो गुणः श्रेयस्करत्वेन निरूपितस्य रामाद्विनाशस्यालाभो दोष। उक्तमेव दोषद्वयमभिप्रेत्य पक्षयोरुभयोरपि अपथ्यत्वमाह—**पक्षाविति॥** अथ गुणदोषवलावल विचार्यानुष्ठानाय द्वितीय पक्षपरिगृह्णाति—**अनयोरिति॥** मे इत्येकवचनेनान्येषामनुजीविना हितोपदेशाकरणेन दोषो नास्ति। मम त्वमात्यस्य हितोपदेश कुलधर्मत्वेन गरीयानिति च द्योत्यते। रावणान्नाशस्य श्रेयस्त्वे कुलधर्मापरित्याग प्रधानहेतु। तस्यानुषङ्गिक प्रयोजनमाह—**अचिरादिति॥** यतो रावणहेतुकाद्विनाशात् अचिराद्भावि स्वामिनः पतनावसान पतनशब्देन पुत्रमित्रादिविनाशोऽभिप्रेत।अवसानशब्देनान्त्यावस्था। तदुभय नेक्षे। द्वितीयपक्षे न केवल स्वाधिकारापरित्याग एव गुण अपि तु स्वामिनः पतनावसानादर्शनमपीति भावः॥७॥

 अनुष्ठेयत्वेन निश्चितस्य हितोपदेशस्य उक्तमेव निष्फलत्वमुपपादयति—**कष्ट**

यावत् स्वामिनं पश्यामि। (परिक्रम्यावलोक्य) एष स्वामी,

ध्यानैकाग्रमना विजृम्भणपरो निःश्वासतप्ताधरः  
  स्वामुज्झन्निव कान्तिमुत्पलनिभां वर्षावसाने घनः।  
और्वेणेव कृशानुना पतिरपामापीयमानः परैः  
  दुर्योधापचयं दधाति दहता कामेन गूढं वपुः॥८॥

(उपेत्य) जयतु स्वामी।

रावणः— किमस्त्यपूर्वोवृत्तान्तः।

अमात्यः— (आत्मगतम्) प्रसन्नमाचष्टे देवः। (प्रकाशम्) अस्ति कौलीनम्।

—————————————————————————————————————————

**इति॥** कष्टत्वे हेतुः—**यदिति॥** वालशब्देन दुर्बल बन्धनकारण मनुष्याङ्गनानुरागरूप विवक्ष्यते। मुसलशब्देन प्रबल हननकारण रामादिरभिप्रेत। मनुष्याङ्गनानुरागस्यासारत्वं रामादेः प्रबलत्वं च सुज्ञेयमपि अजानान प्रति हितोपदेशो निष्फल एवेत्यभिप्रायः।

 **ध्यानेत्यादि॥** वर्षावसाने स्वा कान्तिमुज्झन् घन इव। अत्र वर्षाशब्दस्य ऋतुवाचिन समास। उज्झनस्य वर्तमानत्वेन स्वकान्तेरत्यन्तापगमाभावो दर्शितः। अनेनोपमानेन रावणस्य विरहजनितेन पाण्डिम्ना नैसर्गिकस्य कृष्णिन्नस्सङ्करो दर्शित।गूढ दहता कामेन परैर्देर्वोघापचय वपुर्दधाति। अत्र कामस्य दहनकर्तृत्वाभिधानबलात् अग्नित्वं रूप्यते। अत्र च विशेषणे भार। कामाग्निना गूढ दहनादित्यर्थः। परैः दुः खेन ज्ञातुं शक्य न त्वज्ञानाभिप्रायमेतत्। अपचयोऽपक्षयो यस्य वपुषो यस्मिन्वा धारण तत् तथोक्तम्। **और्वेण कृशानुना पीयमानोऽपांपतिरिवेति॥** अनेन बाहवाग्न्युपमानेन कामाग्नेर्दुर्निवारत्व भूयस्तमत्व सर्वदानुवृत्तिश्च द्योत्यते। समुद्रोपमानेन दशग्रीवस्य वपुर्महत्त्वं गभ्भीर्य्यच प्रत्याय्यते॥८॥

 अथ दशग्रीव कृतसमुदाचारममात्यमालोक्य रामस्य वालिबधानन्तरकालीनममुद्योगविशेष जिज्ञासमान तद्विषयमेवानुयोग भयचापलद्योतकमाशङ्क्यसामान्येन पृच्छति—**किमस्तीति॥** अपूर्व इत्यनेन श्रुतचरवृत्तान्तोपवर्णनेन काल मा वृथा विलम्बिष्ठा इति सूचयति—**प्रसन्नमिति॥** स्मरसन्तापाकुलोऽपि मयि प्रसन्न एव। अतो वक्तव्यवचनस्यायमवसर इति भाव\। **कौलीनं** जन-

रावणः— तिष्ठ। वालिनं हत्वा सुग्रीवमुपास्ते राम इति।  

अमात्यः— तदेव। विशेषोऽप्यस्ति।  
रावणः— तत् कथय।  
अमात्यः— सर्वा दिशः सीतान्वेषणार्थं तदाज्ञया वानरसैन्यं सञ्चरतीति।  
रावणः— किं किम्। सर्वा दिशः सीतान्वेषणार्थं तदाज्ञया वानरसैन्यं सञ्चरतीति। पश्य—

अहिभवनविधानान्यायुधीकृत्य शैला-  
   नमरजयिनि सैन्ये रक्षसामात्तकक्ष्ये।  
कथमिव रणभूमौ वर्तते वानराणा-  
   मुपवनतरुवल्लीपल्लवोन्माथि यूथम्॥६॥

—————————————————————————————————————————

प्रवादः। तिष्ठेत्यनेन गतिनिवृति्तवाचिना बचनोपरतिर्लक्ष्यते। **वालिनं हत्वेति॥** अयमभिप्राय। एक वानर हत्वान्य वानरमुपास्ते राम इत्यय जनप्रवाद श्रुत एव नैतावन्मात्रेय रामस्य गौरव भवतीति। तदेवेत्येवकारेण बालिहननस्य बहुमन्तव्यस्वायोगो व्यावर्त्यते। बालिनः पराक्रमे विचार्यमाणे सति तद्धनन बहुमन्तव्यमेव भवतीति भाव। **सर्वा इति॥** वानरसैन्यमित्यनेन सञ्चरणसमये सङ्गतत्व सन्नाहवत्त्वं च दर्शितम्। तदाशयेत्यनेन सीतामविज्ञाय स्वाच्छन्द्येन निवर्तने तेषा तन्द्र्यादिकृते वा मान्ये महान् दण्डो भवति। तेन सुग्रीवाज्ञापरतन्त्राणां तेषामुत्साह सीताविज्ञानपर्यन्त इति दर्शयति

—

**सीतान्वेषणार्थमित्यनेन॥**बालिवषपणभूतत्वेन सीतान्वेषणेतात्पर्यातिशयो दर्शित। सर्वा दिश इत्यनेन समुद्रदुर्गायामप्यस्यां लङ्कायामद्य श्वो वा आयास्यतीति द्योत्यते। अथ तदुक्तमेव वाक्यमुपहासपूर्वक काकानुवदन्नधिक्षिपति

—

**किं किमिति॥** अत्राक्षपगर्भे प्रश्ने किंशब्दद्वयम्। **पश्येति॥** वानररक्षस्सैन्ययोरन्तरं मयोच्यमानं सावधानमवधारयेत्वर्थः।

 **आयुधीकृत्येति॥**अस्योत्तरक्रियापेक्षायां स्थित इत्यर्थात् सिध्यति। अहिभवनविधानानीत्यस्य पुल्ँलिङ्गशैलशब्दविशेषणत्वं नियतलिङ्गत्वेनेति द्रष्टव्यम्। रणभूमौ रक्षसा सैन्ये स्थिते सति कथं वानराणां यूथ तत्र वर्तते। रणभूमौ वर्तने वे शस्त्रास्त्रप्रयोगकौशलबलत्त्वशूरत्यादयः प्रकारास्तेषां सर्वेषामभावं द्योतयितु

अमात्यः— कामं भवन्तु वानराः परिहास्याः। किन्तु,  
रावणः— कथय किं तत्।  
अमात्यः— अजय्यं धनुर्धराणामाहुर्दाशरथिम्।  
रावणः— किं किम्। अजय्यं धनुर्धराणामाहुर्दाशरथिमिति।

     पश्य—

—————————————————————————————————————————

न वर्तते इत्यनुक्त्वा कथमित्युक्तम्। वर्तत इत्यनेन शत्रूनभिमुखीकृत्यावस्थानमेव दुर्लभ किमुत युद्धप्रसङ्ग इति दर्शयति। यूयमित्यनेन सैन्यशब्दप्रवृत्तिनिमित्तशस्त्रग्रहणाद्यभावेन यूयमित्येव वक्तुमुचित न सैन्यमितीति दर्शितम्। रक्षसा सैन्य इत्यनेन ये सैन्यस्यापि पुरतोऽवस्थातु न शक्नुवन्ति तेषां सैन्यानां तदधिपानाम् इन्द्रजिदादीना वा पुरतोऽवस्थानशङ्कितुमपि न शक्यत इति दर्शयति। आयुधीकृत्येत्यनेन शैलानामायुधवदनायासेन प्रयोज्यत्व दर्शितम्। अमरजयिनीत्यनेन वानरमित्रस्य मानुषस्य राघवस्यापि रक्षस्सैन्येन सह युद्धं कर्तुं न शक्यते। किं पुनस्तिरश्चां वानराणामिति द्योत्यते। **उपवनतरुवल्लीपल्लवान्माथि** उपवनतरुपर्णोन्मथने च सामर्थ्य निवार्यते। अहिभवनविधानानीत्यनेन महीयमासामेव शैलानामायुधीकरणमिति दर्शितम्। **आत्तकक्ष्य इति॥** युद्धमन्नाहमवलम्ब्य स्थित इत्यर्थः॥६॥

** काममिति॥**अकामानुमतौ काममित्यव्ययम्। अयमभिप्राय। यद्यपि वालिसुग्रीवादिपराक्रमे पर्यालोचिते सति वानरेभ्योऽस्माकमनर्थप्राप्ति सभावितैवप्रतिभाति तथापि तत्र न विप्रतिपद्यामहे। अस्त्वेव तेषा परिहास्यत्व तथापि नास्माक स्वैरासिका लभ्यते अतोऽधिकस्यानर्थहेतोर्विद्यमानत्वादिति। किन्त्वित्यनन्तर वाक्यमध्ये कथयति

—

**किं तदिति॥** प्रश्नेन विवक्षितविशेषश्रवणे सभ्रमो द्योत्यते। **अजय्यमिति॥** अद्य ये धनुर्धरा जगति वर्तन्ते तेषा मध्ये दाशरथि मजय्य जेतुमशक्यमाहुः। न त्वजेयम्। यथाह— “जय्यो यशक्यते जेतु जेयो जेतव्यमात्रके” इति। आहुरित्यत्र कर्तृविशेषानिर्देशात् अस्मिन्नर्थे सर्वसम्प्रतिपत्तिरिति द्योत्यते। अजय्यमित्यत्रापि कर्तृविशेषानुपादानात् सर्वैरिति गम्यते। तेनार्थात्त्वयापि न जेतु शक्यत इत्युक्तं भवति। तेन च सीतापरिग्रहोद्यमस्यानर्थानुबन्धित्वेनार्थपुरुषार्थविरोधित्व प्रतिपादितम्। सर्वत्र किं किमित्याद्यनुवादग्रन्थेन पूर्वमेव व्याख्यान द्रष्टव्यम्।

स्थातुं यस्य पुरन्दरो न पुरतः शक्नोति संरम्भिणो  
 यस्य स्थाणुनिवासशालिनि गिरौ व्यापारिता बाहवः।  
यस्मात् प्राप्य पराभवं परिभवक्षेत्रीभवन्ति ग्रहाः  
 शत्रुं तस्य ममाह मानुषमहो! हास्यस्तपस्वी भवान्॥१०॥

अमात्यः—

किं किं रामो मानुष इति। पश्य—

अधिवसन् गुरुशासनतो वनं  
 रघुपतिर्न च केवलमानुषः।  
भुवनसंहरणोदयकारणं  
 हरिरयं हरिदश्वकुलोद्भवः॥११॥

—————————————————————————————————————————

**स्थातुमिति॥** पुरन्दरोऽपि यस्य संरम्भमात्रेण पुरोऽवस्थातु न शक्नोति। पुरोऽवस्थानेऽप्यशक्तस्य दूरे युद्धमिति भावः। **यस्येति॥**आसतामिन्द्रादय यस्य बाहुवीर्यं जगदीश्वरेणाप्यनिवार्यमित्यर्थ। **यस्मादिति॥** परिभवक्षेत्रीभवन्ति भवक्षेत्र जन्मगृह परि परित्यागे परित्यक्तजन्मगृहा भवन्तीत्यर्थः। परानिताना हि जन्मगृह परित्यज्य परगृहेषु भिक्षार्थं परिभ्रमण दृश्यते। ग्रहाणामपि सर्वदा ज्योतिर्मण्डले परिचङ्क्रमण दृश्यते। तेन रावणेनात्मनिमित्तपराभवहेतुको जन्मगृहपरित्याग आरोप्यते। एवंभूतस्य तस्य मम मानुष शत्रुमाह भवान्यतः अतोऽत्यन्तापहास्यो भवति। भवतस्त्वेवमभिधानमुचितमेवेत्याह**—**

**तपस्वीति॥** तपस्विशब्देन भीरुत्व लक्ष्यत इति॥१०॥

 **अधिवसन्निति॥** अय रघुपतिर्न केवल मानुषः हरिर्नारायण एवायम्। विश्वात्मकस्य नारायणस्य मानुषत्व निषेद्धुमशक्यमिति मत्वा न मानुष इत्यनुक्त्वा न केवलमानुष इत्युक्तम्। सर्वात्मनो भगवतकेवलमानुषत्व तु नास्त्येवेति तन्निषेध कृतः। **हरिदश्वकुलोद्भव इति॥** हरिदश्वस्य आदित्यस्य कुले वशे उद्भवोऽभिव्यक्तिर्यस्य स तथोक्तः। उद्भवोऽत्राभिव्यक्तिरेव नित्यत्वादीश्वरस्य। ननु रामो नारायण एवं भवतु तथाप्यसौ न देवासुरविजयिन मा जेतु प्रभवति अत आह**—**

**भुवनसंहरणोदयकारणमिति॥** उदयशब्देन उत्पत्तिरभ्युदयश्चाभिप्रेयते। भुवनसहरणादिसमर्थस्य कथ त्वज्जयासामर्थ्यमिति भावः। ननु यः स्वराज्यस्यापि नेष्टे तस्य भुवनसहरणादिकर्तृत्वाभिधानमत्यन्त हास्यमेव अत आह**—अधिवसन्निति॥** गुरुशासनमेव वनाधिवासे निमित्तं माशक्तिरिति भावः॥११॥  

रावणः—

किं किं केशव इति। अहो! भयस्थानमेषः।

जित्वा ज्यायांसं स्वात्मनो देवराजं  
 स्वर्गे रक्षोभिर्दूषिते मामकीनैः।  
शच्यां त्रस्तायामप्सरोभिश्च सार्धं  
 विष्णोरेतावान् विक्रमः क्व प्रलीनः ॥१२॥

अमात्यः—

किं किं केन जिता देवाः।  
रावणः—

किं न जानासि जेतारं देवानाम्।  
अमात्यः—

न जाने।  
रावणः—

ननु भया।  
अमात्यः—

मिथ्यैतत्।

यमवरुणकुबेरवासवादी-  
 नमृतभुजो जितवान् भवानयक्षः।

—————————————————————————————————————————

**जित्वेति॥** देवराजमित्यनेन देवसहितस्येन्द्रस्य जयो दर्शितः। स्वात्मनो ज्यायासमित्यनेन ज्यायस्त्वस्य सोदर्यान्तरसाधारण्यं निरस्यते। मामकीनैः रक्षोभिरित्यनेन देवराजजये साक्षात्कर्तृत्वं रक्षसामेवात्मनःप्रयोजककर्तृत्वमेवेति दर्शयति। **एतावानिति॥** भुवनसंहारादिहेतुभूतो विक्रम इत्यर्थः। क्व प्रलीन इत्यनेन ज्यायोजयस्वर्गदूषणशचीत्रासादिसमये प्रलीनस्य विक्रमस्य सद्भावोऽपि दुष्प्रतिपादः दूरे तस्य भुवनसंहरणादिहेतुत्वमिति भावः। विष्णोरित्यनेन युष्मद्विधैर्व्यापित्वेनाङ्गीकृतस्य तद्देशासन्निधानप्रयुक्तमेव स्वविक्रमाप्रकाशनमित्यपि न वक्तु शक्यत इति दर्शितम्। **अहो! भयस्थानमिति॥**अत्र काक्वानञर्थो द्रष्टव्यः॥१२ ॥

 एवं परिपन्थिप्रावल्यप्रतिपादनरूपे भेदोपाये निराकृतेऽप्यमात्वःप्रकारान्तरेण सीतापरिग्रहनिर्बन्धात् स्वामिनं निवर्तयितुं भेदोपायमेव प्रयुङ्क्ते**—**

**किं किमिति॥** केन जिता देवा इत्यत्रायममात्यस्याशयः बीरा परेभ्यः परिभवं न सहन्ते विशेषत आत्मनो न्यूनाद् अतोऽस्व जानकीप्रातिकूल्यहेतुजं सन्तापमनुभवतः कुसुमायुषात्पराभवो निर्विवादसिद्ध एवं अतस्तस्कृतपराभवासहिष्णुत्वेन सीतामुपेक्षतापीति। ननु भवेत्यत्र जिता देवा इत्यनुषङ्गेण वाक्यसमाप्ति। अमात्यस्वाभिप्राय विवृणोति**—**

**मिथ्यैतदिति॥**

 देवजयस्य मिथ्यात्वमुपपादयति**—**

**यमेति॥** य एव भवान् पूर्व यमादीनहृत

**कथमिव शिथिलीकृतः समाधिः  
 कुसुममयैः कुसुमायुधस्य बाणैः॥१३॥**

**रावणः—**

**किं किं कुसुमायुधो मां प्रहरतीति प्रतर्कः।  
अमात्यः—**

**ननु प्रत्यक्षम्।  
रावणः—**

**सत्यमिदं प्रत्यक्षविषयः। पश्य—**

**पुरां जेतुः कोपाद् वमति नयने वह्निकणिकाः  
 कथीभूतः कामः कथय कथमद्य प्रहरति।  
शरन्नीहारांशच्छवि चतुरतारभ्रु वदनं  
 मनोज्ञंजानक्या जनयति विहस्तं जनमिमम्॥१४॥**

—————————————————————————————————————————

गुजो यत्नेन जितवान् तस्यैव तवेदानीं समाधिः कुसुमायुधस्य कुसुममयैर्वाणै शिथिलीकृतश्चेत्येतदुभय कथमिव घटते वाक्यद्वयमध्यगतः कथमिवशब्दो वाक्यार्थद्वयस्य विरोधमाह। **कुसुमायुधस्येति॥** अनेनायोमयशस्त्रग्रहणासामर्थ्येन सौकुमार्यातिशयो द्योत्यते। तेन च दुर्बलतमत्व दर्शितम्। कुसुममयैर्याणैरित्यनेन जयसाधनरयासारत्वं दर्शितम्। समाधिशब्देन धैर्य लक्ष्यते। अनेन धैर्यस्य समाधिवदचाल्यत्वं द्योत्यते। शिथिलीकृत इत्यनेन पूर्व प्रबलैर्हेतुभिरशिथिलस्येदानीं दुर्बलेन हेतुना शिथिलत्वमत्यन्तविरुद्धमिति दर्शितम्। अयमभिप्रायमहमेक एव देवेषु वलायसोवहूल्ँलोकपालानयसेन जितवानिति हि भवत सिद्धान्तः। स देवेषु दुर्बलतमात्कुसुमायुधात् पराजयेनात्यन्त विरुद्धः। विरोधे चान्यतरदबश्यबाध्यते। तत्र सर्वलोकप्रत्यक्षेण स्मरसन्तापेन पूर्व कृतोऽपि देवजयो लोकप्रत्यय नाधिरोहतीति स एव बाध्यते अतो देवजयसमुत्ययशोरक्षणार्थमिदानीं स्मरोऽपि न्नीयतामिति॥१३॥

 सत्यमिदमित्यत्र प्रहरणस्य प्रत्यक्षविषयत्वनिषेधार्थ काकुर्द्रष्टव्या।

** पुरामिति॥**कायकथं केन प्रकारेण प्रहरति। प्रहरणे साध्ये ये प्रकाराः उपायाः प्रहर्तादय तेषां सर्वेषामत्र निषेधः कथमित्यनेन कृतः। अद्येत्यनेन त्वयोक्तः प्रहर्ता इदानीं नास्तीति दर्शयति। यत पुरां जेतुः परमेश्वरस्य नयने कोपाद्वहिकणिका वमति मति कथांभूतः कथमात्रेण शेषोऽभूत्। तर्हि केन कृतोऽयं सन्तापः अत आह**—**

**शरदिति॥** जानक्या वदनमेव इमं जन विहस्त विवश जनयति अत्र हेतुमाह**—**

**मनोज्ञमिति॥**मनोशत्वे हेतुः**—**

**शरदित्यादि॥**

अमात्यः—

**अधीतवेदविद्योऽसि दायादश्च स्वयंभुवः।  
परदारास्थया किं त्वं परिवादाय कल्पसे॥१५॥**

**रावणः—**

**किमयमपि परिवादः।**

**अमात्यः—**

**नातः परः परीवादः।**

—————————————————————————————————————————

शरदि शरत्सम्बन्धादुज्ज्वलतरो यो नीहाराशुः तस्य छविरिव छविर्यस्य तत्तथोक्तम्। चतुरे तारे भ्रुवौ यस्य तत्। **जानक्या इति॥** सीताबुद्ध्यनुसारेणोक्तम्। यत एषाकुलीनत्वाभिमानेन पातिव्रत्यभङ्गभयादस्मद्वशे न वर्तते अत एव मम सन्ताप इत्यर्थः॥१४॥

 एव कुसुमायुधात् पराजये निराकृतेऽमात्य सीतापरिग्रहनिर्वन्धाद् दशग्रीवं निवर्तयितु तस्य लोकापवादहेतुत्व प्रतिपादयति**—**

**अधीतेति॥** त्व परदारास्थया किं परिवादाय कल्पसे। परदारास्थायां परिवादादन्यत्फल नास्तीति किमित्यनेन दर्शितम्। परदारास्थया न तु परदारगमनेन। यदि परदारा गम्येरन्ततस्तादात्त्विकसुखवाञ्छया परापवाद सोढव्यः स्यात् तव तु सीता कदाचिदपि नानुकूला भविष्यति परिवादमात्रमेव फलमवशिष्यत इत्यभिप्राय। कल्पसइत्यनेनैव युष्मदर्थे सिद्धेऽपि त्वमित्युपादानमन्येभ्यो राक्षसेभ्यो विशेष द्योतयितुम्। नन्वविदुषामस्माक तिरश्चामिव परदारगमन परीवादहेतुर्न भवति अत आह**—**

**अधीतेति॥** अधीता अवधृतार्याश्च वेदाश्चत्वारो विद्याश्चतुर्दश च येन स तथोक्त। स्वाध्यायविधिविहितस्य साङ्गवेदाध्ययनस्यार्थज्ञानपर्यन्तत्व प्रथमसूत्रे विचार्य निर्णीतमित्यर्थावधारणमप्यत्रान्त। सम्। विद्याना सङ्खयाचान्यत्रोक्ता। यथा—

"अङ्गानि वेदाश्चत्वारो मीमांसा न्यायविस्तरः। पुराण धर्मशास्त्र च विद्या ह्येताश्चतुर्दश॥ आयुर्वेदो धनुर्वेदो गान्धर्वो वेद इत्यपि। अर्थवेदश्चतुर्थस्तु विद्या ह्यष्टादश स्मृता॥" इति। अत्र विद्याशब्दो वेदव्यतिरिक्तविद्यास्थानपर। **असीति॥**वर्तमाननिर्देशेनाविस्मरण दर्शयति। ननु रक्षो जातीयानामस्माक परदारगमन न दोष येषामेव तद्दोषतेषामेव परीवादः अत आह— **दायादश्चेति॥** स्वयं भवतीति स्वयम्भू। अनेन दिव्यदायादत्वेन दिव्यत्व प्रकाश्यते। न हि रक्षक्षेत्रसम्बन्धमात्रस्य राक्षसत्वं भवति। यथाह मनुः**—**

"माता भस्स्रा पितु पुत्रो येन जात स एव सूः।" अतो भवतः परदारास्थाहेतुकः परिवादो भवत्येवेति भावः॥१५॥

रावणः— यद्येवम्,

कृतवान् विधिना शतं क्रतूना  
 मभिधेयो वचसामकर्तृकाणाम्।  
मरुतां पतिरग्रजस्त्रिधाम्नो  
 हरिराह्नानमहल्यया किमेति॥१६॥

अमात्यः— परिवादस्तिष्ठतु। किमस्माभिर्निर्वासित एव सर्वार्थसाधनो धर्मः।

—————————————————————————————————————————

परदारगमनस्य शिष्टाचरितत्वेन परिवादहेतुत्व निराकरोति—**कृतवानिति॥** हरिरिन्द्रःअहल्ययाअहल्याशब्देनाहल्याजारेत्येवरूपेणशब्देन यज्ञे याज्ञिकैरद्यापि क्रियमाणमाह्वान किमेति अभ्युपैति श्लाघ्यत्वेनाङ्गीकरोति। यदि परदारगमनं दोषः स्यात् तर्हि याज्ञिकानामेवमाह्वान हरेस्तदङ्गीकारश्च न घटते चैतदुभयम्। प्रत्युत याज्ञिकानामेवमाह्वान परदारगमनस्य वेदाभ्यनुज्ञान दर्शयति। अधीतवेदविद्यस्य परदारगमनेन परिवादो भवति यदुक्त तत्राह। **विधिना क्रतूनां शतं कृतवानिति॥** इहनाविदुष कर्माधिकारोऽस्तीत्यनुष्ठानेनार्थज्ञानमाक्षिप्यते। तथा नानधीतसाङ्गवेदस्यार्थज्ञानेऽधिकारोऽस्तीत्यर्थज्ञानेनाध्ययन प्रयुज्यते अधीतवेदविद्यत्वेन साम्येऽप्यस्मत्तक्रतुशतानुष्ठानमिन्द्रस्याधिक्यमिति भाव। दायादश्च स्वयंभुव इति यदुक्त तत्राह—**त्रिधाम्नोऽग्रज इति॥** यस्य नाभिकमलात् ब्रह्माऽऽविरासीत् तस्य विष्णोरग्रजइन्द्रन कनीयान् पुत्रो वा। अस्माकं तु ब्रह्मपुत्रत्वमपि न मुख्यमिति भावः। विशेषान्तर दर्शयति—**अकर्तृकाणां वचसां** वेदानामभिधेय इति। यदि वेदानां कर्त्ता स्यात्ततो भारतादीना कर्ता वेदव्यासादिरिव स्मर्येत। न च स स्मर्यते काठकादिसमाख्या तु प्रवचनादध्युपपद्यते इति वेदानामकर्तृकत्वम्। इह स्तोत्रशस्त्रादिषु स्तोतव्यत्वेनाभिधानेन होमसमय उद्देश्यत्वेन विधिवाक्येषु कर्माङ्गतया विधेयत्वेनार्थवादेषु कर्मप्रशंसाशेषतया प्रशस्यतेयति बहुधाभिधेयत्वं द्रष्टव्यम्। **मरुतां पतिः॥** अनेनेन्द्रस्य भ्रूणहत्या द्योत्यते। एवं धार्मिकत्वेन महाकुलानत्वेन वेदाभिधेयत्वेन च याज्ञिकैरङ्गीकृतस्य इन्द्रस्य परदारगमनभ्रूणहत्यादि स्तुतिपदमेव। अस्माकं तु विधिप्रतिषेधगोचराणां परिवादास्पदमित्येतदुन्मत्तप्रलपितमितीवावभातीत्यभिप्राय॥ १६॥

 एव परदारगमनस्य परिवादहेतुत्वे निराकृते"न मांसभक्षणे दोषो न मद्ये

रावणः—

नयज्ञ! ननु साध्यापेक्षः साधनपरिग्रहः। पश्य—

यदि सुरपदकाङ्क्षा वज्रिणोवज्रपाता-  
 दसिरविकृतधारश्चन्द्रहासः सखा मे।  
तव विरमतु धर्मः साधनं दुर्बलानां  
 बलवत इव पथ्यं सर्वमस्मद्विधस्य॥१७॥

अमात्यः—

तथाविधैव स्वामिनः शक्तिः। शक्तिमतां भवद्विधानां

—————————————————————————————————————————

न च मैथुने। प्रवृत्तिरेषा भूताना निवृत्तिस्तु सुखावहा॥” इति मनुवचनेन सर्वेषामेव भूतानां परदारगमनादिनिवृत्तिपूर्वकं स्वधर्ममनुतिष्ठतां स्वर्गादश्रेयस्सिद्धिरित्यस्मज्जातीयानामपि स्वधर्मपरित्यागो न युक्त इत्यभिप्रायेणाह—

**किमिति॥ नयज्ञेति॥** विपरीतलक्षणया सम्बोधनम्। ननु साध्यापेक्षस्साधनपरिग्रह इत्यनेनोपायानामनियमो दर्शितः। तथोक्तम्—

“उपायानां तु नियमो नावश्यमवतिष्ठते। उपादायापि ये हेयास्तानुपायान् प्रचक्षते।" इति।

 धर्मादन्येन बलीयसोपायेन फलसिद्धिं दर्शयति**—**

**यदीति॥** वज्रिणो वज्रपातादविकृतधार इत्यनेन चन्द्रहासस्य सुरपराक्रमेण सामर्थ्य दर्शितम्। चन्द्रहासस्सखेत्यनेन देशकालद्रव्यमन्त्रतन्त्रर्त्विक्पुरोहितादिपरतन्त्रात्कालान्तरफलदायिनोऽपरिहार्यवैकल्याद्धर्माश्चन्द्रहासस्यानेवरूपस्य लघुतरत्व दर्शितम्। अत आस्तांधर्मकथेत्याह**—**

**तवेति॥** बलेन सुरपदं साधयितुमसमर्थानामेव धर्मस्साधनमित्याह—

**साधनमिति॥** नन्वेवं हिंसारूपेण धर्मेण सुरपद साधयतस्तव कालान्तरे प्रत्यवायो भविष्यति अत आह— **अस्मद्विधस्य सर्वं पथ्यमिति॥**पराक्रमेण दण्डधरमपि जेतु समर्थेन मया प्रत्यवायोऽपि सुपरिहर इत्यभिप्रायः। यथा बलवतः प्रभूताग्निबलस्यापथ्यमपि पथ्यमपथ्यफलं न करोतीत्यर्थः॥१७॥

 **तथाविधैवेति॥** देवस्य शक्ति सकलाभीष्टसम्पादयित्री नात्र संशय इत्येवकारेण दर्शितं तथापि साध्वाचारपरित्यागो न युक्त इत्यभिप्रायेणाह**—**

**शक्तिमतामिति॥** साधूनामाचारः साध्वाचारः। **भवद्विधानामिति॥** सम्बन्धमात्रविवक्षया प्रयुक्तापष्ठी सम्बन्धविशेषे कर्तृकर्मभावे पर्यवस्यति। भवद्विधैस्साध्वाचारः परित्यक्त इति यत्तन्न युक्तमिति वाक्यपर्यवसानम्। अयुक्तत्वे हेतु शक्तिमतामिति। यतश्शक्तिमतां साध्वाचारो महत्तर भूषण मतस्तत्परित्यागो न युक्तः। किञ्चाय लोक साध्वाचारपरित्यागेऽयमसाधुरिति ज्ञात्वा विद्यमानस्यापि गुणस्यासत्वं मन्वीत इत्य-

साध्वाचारः परित्यक्तः। ननु राजर्षिवृत्तपरायणे रामे साधुत्वमुपेक्षणीयम्।

रावणः—

किं किं रामः साधुरिति। पश्य—

येनानीयत ताटका यमपदं भित्त्वा स्थितिं धन्विनां  
 छन्नं यः समधत्त वालिनि शरं दत्तेक्षणे भ्रातरि।  
स क्षात्रं च धनुर्जटाश्च यमिनां वोढा विरुद्धं मिथो  
 रामः साधुरसाधवो वयमहो! बालाः परप्रत्ययाः॥१८॥

—————————————————————————————————————————

भिप्राय। न केवलमात्मनोऽसाध्वाचारः दाशरथेर्धर्मदारापहरणेन साध्वाचारोपरोधोऽपि कृतः। तदिदमत्यन्तमयुक्तमित्यभिप्रायेणाह**—**

**नन्विति॥** किमोऽर्थे ननुः। रामे यत्साधुत्व तदप्युपेक्षणीय परित्याज्य किम्। ननु रामे साधुत्वमेव नास्ति अत आह**—** **राजर्षीति॥** वने धर्मदारैस्सहतपश्चरण राजर्षिवृत्तं तस्मिन्परायणेऽनन्यबुद्ध्या तदनुष्ठानतत्पर इत्यर्थः। आत्मनस्साध्वाचारपरित्यागे शक्तिमत्त्वं हेतुरस्तु अन्येषा साध्वाचारोपरोधे द्वेषादृते नान्यो हेतुरस्तीत्यभिप्रायः।

 **येनेति॥** येन धन्विना स्थितिर्मर्यादा। "मत्त प्रमत्तमुन्मत्त वृद्धं बाल स्त्रिय जडम्। प्रपन्न विरथं मीत न रिपुं हन्ति धर्मवित्॥” इति नियमिता भित्त्वा ताटका यमपदमनीयत तथा यो भ्रातरि सुग्रीवे दत्तेक्षणेदत्तनिहितमीक्षण येन वालिना तथाभूते वालिनि छन्न मयादन्तर्हितस्सन् शर समधत्त। शरसन्धानेन सत्कार्यभूतो निग्रहोलक्ष्यते। अत्रापि धन्विना स्थितिं भित्त्वेत्यनुषज्यते। अत्रान्योन्मुखवधो मर्यादाभङ्गः। ननु रामस्य सकलोऽप्यय दोषः तपसा विनश्यतीत्यत आह**—**

**क्षात्रमिति॥** क्षात्र धनुः वोढेत्यनेन तपोविरुद्ध हिंसादिकमुपलक्ष्यते। यमिनां जटाश्चेत्यनेन तपस्विना वेषमात्र परिगृहीत न तु नियमादिकमिति द्योत्यते। तद्दर्शनसमयेऽनौचित्यबुद्ध्युत्पादनमत्र विरोध। न तु सहानवस्थानादिलक्षणः। स रामस्साधुरित्यन्वय। वयमसाधवः। अत्र साधुत्वासाधुत्वयोर्विरोधान्निषेधार्थकाकुर्दष्टव्या। **परप्रत्यया इति॥** स्वार्थमजहता परशब्देन परवचन लक्ष्यते। परवचन प्रत्ययः प्रमाण साधुत्वादिज्ञाने येषा ते तथोक्ता। अनेन स्वयमेव वस्तुतत्त्वावधारणे सामर्थ्याभावो दर्शित। परशब्देन परगताप्तत्वानाप्तत्वादिविशेषापरिज्ञानात् तत्र साधुत्वासाधुत्वयोर्विरोधशून्यत्वं दर्शितम्। अत एव बाला इत्युक्तम्॥१८॥

अमात्यः—

देव! ममैनावानधिकारः।  
रावणः—

कथय कस्तवाधिकारः।  
अमात्यः—

त्रिवर्गप्रापणम्।  
रावणः—

कस्त्रिवर्गः।  
अमात्यः—

धर्मार्थकामाः।  
रावणः—

विभज्य कथय।  
अमात्यः—

धर्मः।  
रावणः—

दण्ड्यानां दण्डनोन्निद्रो दण्डैर्मेदण्ड्यते यमः।  
स्वर्गैश्वर्य मदायत्तं धर्मं किं सञ्चिनोम्यहम्॥१९॥

कस्ततोऽन्यः।

—————————————————————————————————————————

**कथयेति॥** अधिक्रियत इत्यधिकृत कर्माधिकारः। पूर्वं जानकीसङ्गमोपायनिरूपणार्थं तूर्णमाहूयतामित्यनेनामात्य आहूत। तत्रैतत्प्रतिपादित सीतासङ्गमस्यासुखोदर्कत्व निराकृतम्। अथैतावानधिकार इति तदुक्ताधिकारप्रसङ्गेन तस्य सीतासङ्गमोपायचिन्ताधिकारमापादयितुं कस्तवाधिकार इति प्रश्नकृतः। त्रिवर्गप्रापणमित्यादि धर्म इत्यन्त सुगमम्।

 **दण्ड्यानामिति॥** अहं धर्म किं किमर्थं सञ्चिनोमि। इह तत्र विरमतु धर्म इत्यत्रोक्तमेव धर्मानुष्ठानस्य वैफल्य कामपुरुषार्थेऽमात्यस्याधिकार परिशेषयितुमनूद्यत इत्यपौनरुक्त्यम्। तत्रोपात्तदुरितक्षयफलानां कृच्छ्रचान्द्रायणादीनामकरणान्यथाकरणनिमित्तप्रत्यवायपरिहारफलाना नित्यनैमित्तिकाना चानुष्ठानस्य वैफल्यमाह**—**

**दण्ड्यानामिति॥** न केवल यमोऽस्मदण्डने न शक्त अपि तु मे दण्डैर्मया कृतैर्दण्डनैर्मेसैन्यैर्वा यमो दण्ड्यते च। दण्डनस्य वर्तमानत्वेन कारागृहबन्धनादिदण्डनस्य प्रत्यक्षत्वं दर्शितम्। यमदण्डने हेतुमाह**—**

**दण्ड्यानां दण्डनोन्निद्र इति॥** यतो मयि शासितरि सति दण्ड्यदण्डनम् ममाधिकार इति मत्वा तदर्थमुद्युक्तः। अत एव मया दण्ड्यते अद्यप्रभृत्यन्यैव दण्ड्यदण्डनाप्रक्रियापापीयोभिस्सुख वर्तितव्य अन्ये दण्डनीयाः एतावन्त काल पापीयोदण्डनस्य फल चानेनानुभवितव्यमिति बुद्ध्या मया दण्ड्यत इत्यर्थ। यानि स्वर्गादिफलानि यागादिकर्माणि तदनुष्ठानमपि विफलमित्याह**—**

**स्वर्गेति॥१९॥**

**अमात्यः— अर्थः।  
रावणः— किमर्थेन साध्यम्।  
अमात्यः— कोशदण्डयोरभ्युच्छ्रयः।  
रावणः—**

**दण्डो मे रजनिचरा नभश्चरन्तः  
 कोशो मे भवति गुरुः कुबेर एव।  
आयत्तं मयि जगतां त्रयंसमग्रं  
 भूतार्थं कथय करोति किं ममार्थः॥२०॥**

**कः पश्चिमः।**

**अमात्यः—कामः।**  

**रावणः— तदर्थिनो वयम्। तेन ममाभिलाषः पूरणीयः।**

—————————————————————————————————————————

 कोशदण्डयोरभ्युच्छ्रयस्य सिद्धत्व दर्शयति**—दण्ड इति॥** दण्ड सैन्यम्। रजनिचरा इत्यनेन सर्वप्राणिनामुपरतिकाले रजन्यामपि सञ्चरणेनोत्साहसम्पन्नत्वं दर्शितम्। नभश्चरन्त इत्यनेन सर्वत्राप्रतिहतसञ्चारत्वदर्शितम्। **मे कोशः कुबेर एवेति॥** कुवेरस्य कोशत्वारोपणेन तदीयमहापद्मादिनिधिसर्वस्वस्यापि आत्माधीनत्व दर्शितम्। गुरुर्ज्यायान् अनेन तदीये धने आत्मनोऽपि स्वत्व दर्शितम्। कोशदण्डयोहिफलं जगद्विजयः तदपि सिद्धमेवेत्याह**—आयत्तमिति॥** यदप्युक्तादन्यद् दुर्गनगरपुरप्रासादादिनिर्माणमर्थसाध्य तदपि सर्वं सिद्धमेवेत्याह**—समग्रं भूतार्थमिति॥** भूतस्सिद्धोऽर्थ प्रयोजन यस्य तद् भूतार्थम्। प्रयोजनं चार्थसाध्यप्रासादाद्युपभोगोऽभिप्रेतः। अतो ममार्थ किञ्चिदपि न करोति कृते करणायोगात्। यद्यतोऽन्यदप्यर्थसाध्यमस्ति तत्कथयेत्युपस्कृत्य व्याख्येयम्॥२०॥

 **काम इति॥** काम्यत इति काम कामपुरुषार्थकान्तासङ्गमादयः। अथानया प्रश्नोत्तरपरम्परया अमात्येन स्वाधिकारत्वेन कामपुरुषार्थप्रापणेऽङ्गीकृते साम्नोपायेन तमभिनन्द्य सीतासङ्गमोपाये नयषट्कोपायचतुष्टयप्रयोगनिपुण तममात्य प्रवर्तयितु कामपुरुषार्थस्य साध्यत्व तत्प्रसाधने साहायकापेक्षा चाह**—** **तदर्थिन इत्यादिना॥**तदार्थिन इत्यत्र तु प्रत्ययार्थस्ताच्छील्य विवक्षितम्। तेन च दिनानिश तदभ्यर्थनैकशीलस्यात्मनस्सन्तापातिशय प्रदर्शित। धर्मार्थयोरिवात्मपौरुषं

अमात्यः—

तत्राप्यतिशये मनः कर्तव्यम्।  
रावणः—

तथैव क्रियते।  
अमात्यः—

यद्येवम्,

अनया कृतमन्यभुक्तया  
  वसुधागोचरया विरक्तया।  
अतिशायि महेन्द्रयोषितां  
  वपुषा किं न तवावरोधनम्॥२१॥

—————————————————————————————————————————

कामपुरुषार्थप्रसाधनाय न पर्याप्तमिति च द्योत्यते। अथ विस्पष्टं तत्र साहायकंप्रार्थयते**—**

**तेनेति॥** तेन कामेन ममाभिलाषो भवता पूरणीय इत्यर्थः। अभिलाषस्य पूरणम् अभिलाषविषयप्रापणम्। अयमभिप्रायः। यस्मिन् भवता स्वाधिकारत्वेन स्वयमेव प्रयतितव्यं तदेव मयाभ्यर्थ्यते तदर्थमेव च भवानाहूत इति। अथामात्यः स्वामिना वैदेहीसङ्गमोपायचिन्ताया ससान्त्वमभ्यर्थितस्सन् सीतासङ्गमस्य दुःखोदर्कत्वं पूर्वमेव प्रतिपादित दुस्साधत्वं तु प्रतिपाद्यमानमस्य रागान्धतया न प्रत्ययास्पदमित्येतद् द्वयमपि न वक्तव्यमिति निश्चित्य जानक्या अननुरूपत्वप्रतिपादनेन तत्सङ्गमोपायचिन्ता प्रत्याख्यातुमारभते**—**

**तत्रापीति॥** यथा धर्मार्थयोर्वर्णाश्रमादिविभागेन व्यवस्था तथा कामेऽपीत्यपिशब्देन दर्शितम्। सौन्दर्यादिभिरन्याङ्गनाभ्योऽतिशायिनि स्त्रीरत्ने मनः कर्तव्यमित्यर्थः। **तथैवेति॥**अतिशायिन्येव स्त्रीरत्ने मनः क्रियत इत्यर्थ।

  **यद्येवमिति॥** यद्यतिशायिनि स्त्रीरत्नेऽभिलाषः तर्ह्यनया कृतम्। कृतमित्यव्यय निषेधार्थम्। तर्हि जानक्यामभिलाषो न समुचितः अनुचितविषयप्रवृत्तस्वाभिलाषस्य पूरणं न ममाधिकारः प्रत्युत ततो भवन्त निवर्तयितुमेवोपायोऽन्वेष्टव्य इति भावः। अतिशयाभावं दर्शयति**—**

**वसुधागोचरयेति॥** वसुधा गोचरः आश्रयो यस्यास्सा तथोक्ता। अनेन मानुषीत्युक्तं भवति। त्वदधीनाभ्यो दिव्याङ्गनाभ्योऽस्या मनुष्यजातीयत्वेनैव तावन्महानपकर्ष इत्यभिप्रायः। यदिमनुष्याङ्गनापि कन्यका भवेत् ततस्तस्याः परिग्रहः समुचितः इयं त्वन्येन चिरकालमुपभुक्ता इत्यस्थान एव भवतोऽभिनिवेश इत्यभिप्रायेणाह**—**

**अन्यभुक्तयेति॥** यद्यन्यभुक्तापि रक्ता भवेत् ततस्सह्येतापि पूर्वोक्तं दोषद्वयम्। इयं तु भवत्यत्यन्तविरक्ता इत्यवमानावहएवास्यामनुराग इत्यभिप्रायेणाह**—**

**विरक्त**-

**रावणः—**

**मूढ! नात्र परः प्रमाणम्।**

**परभुक्तरसा पद्मा परं रत्नं धराकरम्।  
भारती च विरक्तेति त्यज्यते किमयं नयः॥२२॥**

**अमात्यः—**

**(आत्मगतम्) अतः परमायुधानि गतिः। प्रज्ञासाहचर्यमतिक्रान्तो देवः।**

—————————————————————————————————————————

**येति॥** एवं तर्ह्यन्या लोकोत्तरगुणशालिनीं काञ्चिदस्मदभिलाषयोग्या कथयेत्यत आह**—**

**तवावरोधनम्॥** मण्डोदर्याद्या भार्या। **वपुषा महेन्द्रयोषितामतिशायि न किमिति॥** तवावरोधनस्य महेन्द्रयोषित एव स्पर्धार्हान तु मनुष्याङ्गना इत्यपि द्योतयितु महेन्द्रयोषितां प्रतियोगित्वेनोपादानम्। अत परिपूर्ण एव भवतकाम इति न तत्प्रापणेऽस्माभिः यत्न कार्य इत्यभिप्राय॥२१॥

 अथ स्वाभिप्रायाननुरूप वचनमाकर्ण्य दशग्रीवः कुपितो भूत्वा प्रत्याचष्टे**—**

**मूर्खेति॥** मूर्ख! कामस्वभावानभिज्ञ! नात्र कामे परपरोपदेश प्रमाणम्। परशब्देन स्वार्थमजहता परोपदेशो लक्ष्यते। इह कस्यचित् कस्याञ्चित् स्वत एवाभिलाषो भवति। न हि कश्चिदपि कुत्राभिलाषः कर्तव्य इति पर प्रति परिपृच्छति। नापि सौन्दर्यादिगुणसम्पन्ने स्त्रीरत्ने परेणोयोपदिश्यमानेऽपि नियमेनाभिलाष उत्पद्यमानो दृश्यते। दृश्यते च सौन्दर्यादिरहितायामपि स्त्रिया कस्यचिदभिलाषः यथेन्द्रस्याहल्यायामिति।

 परमुक्तयेत्येतन्निराकरोति**—**

**परेति॥** पद्मा धनधान्यादिसम्पदधिष्ठात्री देवता धनधान्यादिभोग एव तस्या भोगसा परैर्भक्तेति किं त्यज्यते। पित्रा भुक्ता पुत्रेणापि परिगृह्यमाणा दृश्यते किं पुनरन्यैरित्यभिप्राय। वसुधागोचरयेत्येतन्निराकरोति**—**

**परमिति॥** धरा आकरो यस्य तद्धराकरम्। परमुत्कृष्ट सूर्यकान्तपद्मरागवैडूर्यादि तदपि धराकरमिति किं त्यज्यते अलङ्क्रियत एव। विरक्तयेत्येतन्निराकरोति**—**

**भारतीति॥** भारती कविताव्याख्यानवादजल्पवितण्डानयव्यवहाराद्यधिष्ठात्री देवता सा बहुभिर्जन्माभिस्सेव्यमानापि कदाचित् कञ्चिदनुगृह्णातीति तत्प्रसादस्यानीषत्करत्वमभिप्रेत्य विरक्तेत्युक्तम्। सापि विरक्तेति किं त्यज्यते। सर्वदा सर्वप्रकारेण सर्वैः सेव्यत एव। यत एव ततोऽयं नय।अयमित्यनेन जानकीविषयोऽभिलाष परामृश्यते। अयमभिलाषो नय न्याय्य इति यावत्॥२२॥

 अथामात्य स्वामिनं कुपितं दृष्ट्वा स्वयमेव विमृशति**—**

**अतः परमिति॥** गतिरुपाय। एतावन्त काल यद्यन्मया हितमुपदिष्ट तत्तत्खण्डने दुस्तर्क एवास्य

**रावणः—**

**गच्छ,** **रामवार्तावबोधनार्थं साम्प्रतं चारानाज्ञापय।**  
**अमात्यः—**

**यदाज्ञापयति देवः।**

**न भयेन युधो न पक्षपातात्**  
 **तव शत्राविदमुक्तमप्रियं ते।**  
**असिमर्पयतोऽपि कण्ठदेशे**  
 **सुजनः शंसति पथ्यमेव भर्तुः॥२३॥**

——————————————————————————————————

गतिरभूत्। यद्यत पर पूर्वोक्तसकलदुस्तर्कखण्डनेनास्मदीय सिद्धान्तं स्थापयिष्यामि ततोऽस्यास्मद्दमने आयुधेभ्योऽन्या काचित् गतिर्नास्ति। तथा चास्मत्सिद्धान्तसमर्थनफलमस्मात्पापीयसो विनाश एव। स च पूर्वमस्मदधिकारभङ्गभयादङ्गीकृत अनुष्ठितश्चाधिकार। अतोऽस्माभिः पूर्व श्रेयस्करत्वेन निरूपितो यो रामाद्विनाश स एवास्मत्कुलोचितस्वामिहितोपदेशकरणेन निर्दोषत्वादङ्गीकर्तव्य। तस्मादचिरेण कालेन राघवशस्त्रधारातीर्थस्नानपूर्वकमेकान्तविध्वसिनमिम देव परित्यज्य श्रेयः प्राप्स्यामीत्येतत् सर्वमभिप्रेत्य अतः परमायुधानि गतिरित्युक्तम्। प्रज्ञासाहचर्यमतिक्रान्त इत्यनेन स्वामात्यबुद्ध्या निग्रहाकरण निरस्यते। अथ दशग्रीवः स्वाभिलषितसाधनाननुकूल तमाज्ञाय कुपितो भूत्वा विसर्जयति। **गच्छेति॥**

 अथामात्यश्चरानियोगार्थमाज्ञापितस्सन् गमनावकाशलाभेन कृतार्थो भूत्वा शत्रुपक्षपातादिकं स्वापराध परिहरन्नाह**—**

**न भयेनेति॥** यदिद तवाप्रियमुक्तम्। मयेत्यर्थात् सिध्यति। हितमुपदिष्टमिति वक्तव्ये रावणबुद्ध्या अप्रियमित्युक्तम्तत्तव शत्रौ मे पक्षपातान्न नापि मे युद्धाद्भयेन च। किन्तु त्वयि पक्षपातादेवेत्यर्थात्सिध्यति। सीतादानोपदेशस्य शत्रुपक्षपातो युद्धाय च हेतुत्वेन सभावितमित्युभयनिषेध कृत। स्वामिपक्षपात एव हेतुरित्येतदर्थान्तरन्यासेनोपपादयति**—**

**असिमिति॥** सुजनो भर्तुः पथ्य हितमेव शसति न तु कदाचिदपि प्रियमप्यहित शसति इत्येवशब्देन दर्शितम्। भर्तुरित्यनेन वृत्तिदानहेतुकमुपकर्तृत्व द्योत्यते। सुजन इत्यनेन उपकारविस्मरण दर्शितम्। सुजनस्य भर्तृहितोपदेशित्व न केनापि हेतुना निवर्त्यत इत्याह**—**

**असिं कण्ठदेशेऽर्पयतोऽपीति॥**हिताहितविचारशून्येनापि भर्त्राप्रियश्रवणकुपितेन निग्रहाय कण्ठदेशेऽसावर्पितेऽपि न प्रियवचनेनात्मान विमोचयितुमिच्छति तदाप्यात्मविनाशमविगणय्य भर्तृहितमेव करोतीत्यभिप्राय॥२३॥

(निष्क्रान्तः)

रावणः—वर्षवर! अशोकवनिकामार्गमादेशय।  
वर्षवरः—यदाज्ञापयति महाराजः। इत इतः।

(उभावुद्यानप्रवेशं रूपयतः)

रावणः— (सर्वतो विलोक्य) अहो! परिचयपरवशता चित्तस्य। अत्रासीनापि सीता रामतपोवनमेव चिन्तयति। अत्र हि,

एते स्वर्गविभूषणं विटपिनो मन्दाकिनीरोधसो  
 धीरं पश्यति देवभर्तरि महीं नेतुं मयोन्मूलिताः।  
एष्वाचुम्बति राजहंसमिथुनं हेमाम्बुजान्येकतो  
 दृष्ट्वा पल्लवमेकतः सकलिकं माद्यन्ति पुंस्कोकिलाः॥२४॥

—————————————————————————————————————————

 अथ दशग्रीववर्षवरेण सहाशोकवनिका प्रविश्यातिमनोहर तदाभोगमालोक्य तस्य वैदेहीकुतूहलहेतुत्वाभावेन परिखिन्नो भूत्वाह**—**

**अहो!इति**॥ परिचय परिचयवासना तथा कृतेन परिचिते वस्तुनि औत्सुक्येन यत्पारवश्य परिचितवस्त्वधीनत्वं तत् अहो!अतिकष्ट तत्। अतिकष्टत्व चात्र मनोहरैरपि पदार्थान्तरैस्तस्य दुरपनयत्वम्।

 एतदेवोपपादयति— **अत्रेति॥** अत्रेत्यनेन प्रत्यक्षदृश्यमानरामणीयकविशिष्टत्वेन उद्यानस्योपादानम्। आसीनापीत्यनेन उद्यानाभोगदर्शननैरन्तर्य दर्शितम्। रामशब्देनात्युज्ज्वलाभरणादिभि स्वरूपतश्च कमनीयतमस्यात्मनो दर्शनेनानीदृशरामपरिचयपारवश्यानपगमस्यातिकष्टत्व सूच्यते। तपोवनमित्यनेन तपस्विना भोगनिरपेक्षत्वेनाशेषभोगसाधनशून्यत्वं तस्य दर्शितम्। **चिन्तयतीति॥** वर्तमाननिर्देशेन परिचयपारवश्यस्य तदवस्थत्व दर्शितम्। अत्रेत्यत्रान्तर्णीत विशेष दर्शयति**—**

**एत इति॥** मया पूर्वं देवभर्तरि धीर पश्यति महीं नेतु मन्दाकिनीरोधस उन्मूलिता ये त एते विटपिनो दृश्यन्ते। देवभर्तरीत्यनेन देवैस्सहितस्याप्युन्मूलननिरोधाशक्तिदर्शिता। धीरमित्यनेनाशक्तिकृत मर्षण लक्ष्यते। **स्वर्गविभूषणमिति॥** पूर्वमेभिस्स्वर्गस्य लोकान्तरोत्कृष्टत्वमभूत्, इदानींतु लङ्काया एतैर्लोकान्तरेत्कृष्टत्वमिति दर्शितम्। एकत राजहसमिथुनमेषु हेमाम्बुजानि एषा कुसुमतयावस्थितानि हेममयान्यम्बुजानि आचुम्बति परिमलाघ्राणनपूर्वक मधु पिबतीत्यर्थ।एकतपुस्कोकिला पुस्कोकिलशब्दः

वर्षवरः— (आत्मगतम्) चम्पकसौरभ्यमिव षट्पदमाला पश्यति रावणविभवं सीता।  
रावणः—(कामवेशं निरूप्य)

जनतामशोकसहकारमञ्जरी-  
 शरमात्रया सरभसं भिनत्ति यः।  
अधुना स किं पुनरयुग्मसायकः  
 सुरलोकवृक्षसुमनःशिलीमुखः॥२५॥

  वर्षवर! ननु सीता शिशपाश्रिता।

वर्षवरः— देव! अथ किम्।  
रावणः— सीता मयि

—————————————————————————————————————————

कोकिलावान्तरजातीयवचन। “पुमान् स्त्रिया" इत्येकशेष।मिथुनीभूय सकलिक पल्लवं दृष्ट्वा माद्यन्ति। अनेनानुक्तान्यपि मधुकरगानमन्दमारुतादीन्युद्दीपनविभावान्तराण्युपलक्ष्यन्ते। अत्र मिथुनशब्देन एकशेषेण च सभोगशृङ्गारो विप्रलम्भपोषकत्वेनोपात्त इति द्रष्टव्यम्। यत एभिर्दृश्यमानैर्जानक्याःकौतुकलेशोऽपि न भवति अतः कष्ट परिचयपारवश्यमिति सम्बन्धः ॥२४॥

 **चम्पकेति॥** षट्पदाना चम्पकेषु सान्निध्यादर्शनात् तद्विरक्तिरनुमीयते। अन्येषा हृद्यमपि किञ्चित्कस्मैचित् न रोचते अहृद्यमप्यन्येषां किञ्चित्कस्यचित् वास्वाद्यभवति। न च मध्वभाव एवात्र हेतुः तदभावेऽपि सौरभ्यानुभवस्य दुर्निवारत्वात्। अतो जातिस्वभाव एवात्र हेतुः।

 अथ स्वानुज्ञातसर्वर्तुसन्निधानकृतामुद्यानश्रियं वीक्ष्य द्विगुणितस्मरसन्तापस्तन्निमित्त विचारयति—**जनतामिति॥** मात्रशब्देन एकदेशवाचिना सुरतरुसुमनास्यपेक्ष्य न्यूनत्व लक्ष्यते। भूमिप्रसवसहकारादिसुमनश्शरैरपि यस्सरभस ससरम्भ जनता भिनत्ति अधुना सोऽयमयुग्मसायकः पञ्चशरः पञ्चसुरतरुसुमनःशिलीमुखः सन् जनतां भिनत्तीति किं पुनरुच्यते। उत्कृष्टसाधनलाभेन तत्साध्यस्य भेदनस्यातिशयो न वर्णयितुं शक्य इत्यर्थ। अधुनेत्यनेनात्मनैव तस्य दिव्यशरसम्पत्सम्पादिता इति दर्शयति ॥२५॥

 **सीता मयीति॥** अत्रोत्तरवाक्ययोर्मयि जल्पति मयि तिष्ठतीति दर्शनात्पश्यतीति विशेषणपदमध्याहर्तव्यम्। अनुदिन पुरोदेश प्राप्य निसर्गसुन्दरे रम-

नयति नयने सावज्ञं मां करोति करावृतां  
  श्रुतिमसहना श्रोत्रानन्दं वचो मयि जल्पति।  
विलपति पुरो रामं बद्धाञ्जलौ मयि तिष्ठति  
  प्रतिदिनमहं जाने नास्याः प्रसादनसाधनम् ॥२६॥

 (ततः प्रविशति शिंशपाश्रिता सीता लतावलयान्तरिता मण्डोदरी चेटी च)

सीता— अहो! रक्खसजादीणं णिग्घिणदा। अहो! राक्षसजातीनां निर्घृणता।

मण्डोदरी— हञ्जे! एसो महाराओ। चिंतिदं दाणिं पेक्खिदव्वं संवुत्तं।  
        हञ्जे! एष महाराजः। चिन्तितमिदानीं प्रेक्षितव्यं संवृत्तम्।

रावणः— (उपेत्य) ननु देवि!

—————————————————————————————————————————

णीयवेषाभरणे च मयि सानुरागं पश्यति सति सीता सावज्ञ नयने नयनद्वय मा नयति प्रापयति। अत्र सावज्ञत्वं विधेयम्। सहसा मद्दर्शने सति सावज्ञा भूत्वा पराङ्मुखी भवतीत्यर्थः। तथा पराङ्मुख्यास्तस्याआभिमुख्यसम्पादनार्थम् "उन्नम्रत्व गमय वदनाम्भोजमुत्तिष्ठ बाले।मालेयार्द्रा कुरु कुचतटीं वारि गाहस्व गाङ्गम्” इत्यादि श्रोत्रानन्द वचो मयि जल्पति सति श्रुतिं कर्णद्वय कराभ्यामावृता करोति। अत्र हेतु**—**

**असहनेति॥** एव वचसो वैफल्ये जाते प्रणाम एव प्रसादनसाधनमिति मत्वा बद्धाञ्जलौ मयि पुरतस्तिष्ठति सत्यत्यन्त परोक्ष रामं विलपति। आर्यपुत्र! अनन्यशरणा मामस्मादतिघोराद्व्यसनात्परित्रायस्वेत्यादयो विलापा। यत उक्तानां विपरीतसाध्यहेतुत्वम् अत प्रतिदिनमभ्यस्यन्नप्यस्या प्रसादनसाधन किमिति न जाने इति॥२६॥

 अथ सीतावेक्षणोद्यताभिर्निशाचरीभि क्रियमाणाया पीडाया दुरन्तत्वमनुचिन्त्य सीता निरूपयति**—**

**अहो! राक्षसजातीनां निर्घृणतेति॥** यत आसा दयालेशोऽपि नास्ति अतो दुरन्तत्वमस्य व्यसनस्येति। अथ मण्डोदर्याह**—**

**एष महाराजः। चिन्तितमिदानीं प्रेक्षितव्यं संवृत्तम्॥** विरक्तायां सीताया महाराजस्य मदनचापल प्रेक्ष्यापहसिष्याव इति यच्चिन्तित तत् प्रेक्षितव्यमिदानीं सवृत्तम्। ननु देवीत्यत्र सम्बुद्ध्या यत्किञ्चिद्वक्तुमारभत इति विज्ञाय

**सीता— (आत्मगतम्) किं णु खु पावो भणिस्सदि।**

**किं नु खलु पापो भणिष्यति।**

**रावणः— देवि!**

**स्नात्वा गङ्गापयसि विहितोपायना कल्पवृक्षैः  
 कैलासे वा शिखरिणि वने नन्दने वा मनोज्ञे।  
दुष्प्रापां वः सुतनु! तपसा निर्विश स्वर्गलक्ष्मीं  
  पातिव्रत्यं परिघ इव ते स्वर्गमार्ग रुणद्धि॥२७॥**

**सीता— अघं दे सग्गमग्गं अज्जउत्तं अणुव्वदा णरअं एव्व पविसदुकामम्हि।  
      अघं ते स्वर्गमार्गम् आर्यपुत्रमनुव्रता नरकमेव प्रवेष्टुकामास्मि।**

**रावणः—देवि! तव कारणात् सर्वमन्तःपुरं त्यजामि।  
मण्डोदरी— सुमरदु सुमरदु दाणिं महाराओ। स्मरतु स्मरतु इदानीं महाराजः।**

—————————————————————————————————————————

 सीता निरूपयति**—**

**किं नु खलु पापो भणिष्यतीति॥**

 **देवीत्यादि॥** अस्मत्पुरप्रवेशात् पूर्वं रामेण सह वनवासक्लेशमनुभूतवती त्वमिह लोके तपसा दुष्प्रापा इहैव मया सह स्वर्गलक्ष्मी निर्विश अनुभवप्रकारमाह— **स्नात्वेति॥ परिघ इव ते पातिव्रत्यं स्वर्गमार्गं रुणद्धि॥**यथा परितो हननेन शत्रोरभिगमन परिघो रुणद्धि तथा ते पातिव्रत्य स्वयमभि मुख स्वर्गमार्गं रुणद्धीत्यर्थ॥२७॥

 **अयं ते स्वर्गमार्गमार्यपुत्रमनुव्रता नरकमेव प्रवेष्टुकामास्मि॥**अघशब्देन तत्कार्यं नरक लक्ष्यते। त्वत्सम्बन्धिस्वर्गो नरकमेव आर्यपुत्रसम्बन्धात्मम नरकमपि स्वर्ग एवेति। **देवीति॥ तव कारणात्॥** त्वत्सम्बन्धिन कारणात्। सम्बन्धश्चात्र साध्यसाधनभाव। कारण चान्त पुरत्याग। तेन साध्यं सीताजायात्वसम्पादनम्। ल्यब्लोपे पञ्चमी। तदयमर्थ। त्वा जायात्वेन सम्पादयितु सर्वान्तःपुरत्याग कारण परिकल्प्य सर्वमन्त पुर त्यजामि यत्त्वविच्छेदं करोमि वर्तमाननिर्देशेन त्यागानन्तरमेवाहमनुकम्पनीय इति दर्शयति। सर्वशब्देनप्रधानमहिषीमपि त्यजामीति दर्शितम्। अथ मण्डोदरी सर्वशब्दसूचितमात्मत्याग विबुध्योपालभते। **स्मरतु महाराजः॥** आत्मानमिति शेष।अनेना-

सीता— ण हि ण हि केवलं अन्तेउरं एव्व। मम किदे तुए जीविअं वि परिच्चइदव्वं भविस्सदि।  
      न हि न हि केवलमन्तःपुरमेव। मम कृते त्वयाजीवितमपि परित्यक्तव्यं भविष्यति।

मण्डोदरी— अहो! परुसवअणा मणुस्सजादी। अहो! परुषवचना मनुष्यजातिः।

रावणः—

सत्यं मे जीवितं हरति कामः।  
सीता— ण हि ण हि कामादपि सुरूपो अज्जउत्तो। न हि न हि कामादपि सुरूप आर्यपुत्रः।  
रावणः—(प्रहस्य) हहह!।

युधि वनचरवृत्तेरायुधं क्षत्रबन्धो-  
   स्तृणमयमविषह्यं रावणेनेति युक्तम्।  
किसलयसुकुमारं वक्षसा येन सोढं  
   क्षितिधरपतिपक्षच्छेदि वज्रं मघोनः॥२८॥

————————————————————————————————————————

नात्मज्ञत्वं तस्य गम्यते। उन्मत्तस्यानात्मज्ञस्य तत्रैवंविध प्रलपितं न किञ्चिद्वहुमन्य इत्यभिप्रायः। **न केवलमन्तःपुरमेव मम कृते जीवितमपि परित्याज्यं भविष्यति॥** अचिरेणार्यपुत्रस्तव जीवित मम कृते हरिष्यतीत्यर्थ। अथ सीताभिप्रायमजानन्निव छलोक्त्यानुवदति**—**

**सत्यमिति॥** न हि न हीत्यत्र जीवित हरतीत्यनुषज्यते। सीता स्वाभिप्राय विवृणोति—कामादपि सुरूप आर्यपुत्र एव जीवित हरतीति।

 अथ काकुसनाथेन वचनवृत्तिविशेषेण सान्तर्हासपूर्वक सीतावचनमधिक्षिपति— **युधीति॥**मयेत्यनुक्त्वा रावणेनेति स्वनामकीर्तन आत्मनो लोकोत्कृष्टत्वमवगमयतीत्यर्थान्तरसङ्क्रमितवाच्योऽयम्। वनचरवृत्तरित्यनेन शस्त्रास्त्रशिक्षाभावोदर्शित। क्षत्रबन्धोरित्यनेन जातिमात्रोपजीवित्व दर्शितम्। तेन सकलक्षात्रधर्माभावो दर्शित। काक्वा सूचितामसहनस्यासभावनामुपपादयति**—**

**किसलयेति॥** किसलयसुकुमारमिति क्रियाविशेषणम्। सोढमित्यत्र धारणमात्र विवक्षितम्। येन वक्षसा किसलयस्पर्शवन्मृदुतममिन्द्रस्य वज्र धृतमित्यर्थः। कर्त्रा

मण्डोदरी— को णु खु महाराअस्स उवक्कमो। केण वि एसा अणुणअं ण गेह्णइ।  
         को नु खलु महाराजस्योपक्रमः। केनापि एषा अनुनयं न गृह्णाति।

रावणः—देवि!अयमञ्जलिः।

गन्धर्वदैत्यगगनेचरयक्षनाग-  
  कन्यासनाथमवरोधनमस्मदीयम्।  
सर्वस्वमेव तव सुन्दरि! दासकृत्य-  
 मालम्वते यदि तवास्ति मयि प्रसादः॥२९॥

मण्डोदरी— इदं वि इमाए अहं करिस्सम्। अण्णं जणं णजाणामि।  
         इदमप्यस्या अहं करिष्ये। अन्यं जनं न जानामि।

चेटी— पेक्खदु पेक्खदु भट्टिणी। सव्वभाअविणिबद्धेर्हि अञ्जलिपुडेहिं विरलप्फुल्लविसहरो वित्र महासमुद्दो भट्टा।  
   पश्यतु पश्यतु भट्टिनी। सर्वभागविनिबद्धैः अञ्जलिपुटैः विरलोत्फुल्लविसधर इव महासमुद्रो भर्ता।

—————————————————————————————————————————

क्रियायां व्यापार्यमाणस्य करणत्वात् वक्षसेति करणनिर्देशः सहनक्रियाया बुद्धिपूर्वकत्वमवगमयति। तेन शस्त्रेण वज्रस्य प्रतिहनने क्रियमाणे वक्षोभेदनभयादित्यन्येषां प्रतिभातीति मत्वा वक्षसैव सोढम्। क्षितिधरपतिपक्षच्छेदीत्यनेनान्यत्राकुण्ठशक्तित्व दर्शितम्॥२८॥

 **को नु खलु महाराजस्योपक्रमः॥ केनाप्येषानुनयं न गृह्णाति॥**अगृहीतानुनयायामस्यामुपेक्षा कोपोत्साहसकर्मानुष्ठान वेति भावः।

 **गन्धर्वेति॥** गगनेचराश्चारणा अमरा वा दैत्यशब्दसमभिव्याहारादुच्यन्ते। गन्धर्वदैत्यादीना कन्याभिस्सहास्मदीयमवरोधनं भार्याजात दासकृत्यमालम्बते। न केवलमवरोधनमेव। सर्वस्वं मित्रामात्याद्यपि तव प्रसाद प्रतिपाल्येदानीमेव दासकृत्योन्मुख वर्तत इति दर्शयितु लट्प्रयोग कृत॥२९॥

 **एतत्** दास्यमप्यस्याः **अहं करिष्यामि॥ अन्यं जनं न जानामि॥** दासत्वेन न जानामीत्यर्थ। **प्रेक्षतां प्रेक्षतां भट्टिनी॥**नाटके राजमहिषी चेट्याभट्टिनीत्युच्यते राजा भट्टेति। **सर्वभागविनिवद्धैरञ्जलिपुटैर्विर**-

**मण्डोदरी—**

**अवि णाम महाराओ अहिलासभंगेण इमस्सिं पदिव्वदाअं कुपिदो ण भवे।  
         अपि नाम महाराजः अभिलाषभङ्गेन अस्यां पतिव्रतायां कुपितो न भवेत्।**

**वर्षवरः— (आत्मगतम्) एष पश्यामि।**

**चान्द्री कलेव शरपाण्डुरगात्रलेखा  
 तन्वी विभाति मिथिलाधिपतेस्तनूजा।  
लक्ष्मीमयं च रचिताञ्जलिरातनोति  
 पद्माकरस्य विनिमीलितपङ्कजस्य॥३०॥**

**रावणः— देवि! अयमनुनयसर्वस्वमञ्जलिः। (प्रणमति)  
सीता— हद्धि। (पादे दूरमाक्षिपति) हा! धिक्।**

—————————————————————————————————————————

**लोत्फुल्लबिसधर इव समुद्रो भट्टा शोभते॥** विसधरशब्द पङ्कजवचन। सर्वेषु शरीरभागेषु विनिबद्धैस्सम्बद्धैर्दशभिरञ्जलिपुटैरित्यर्थ। पङ्कजाना सकलसमुद्रप्रदेशसम्बन्धात् तत्सादृश्यसिद्ध्यर्थमञ्जलिपुटाना बहुप्रदेशसम्बन्ध उक्त। विरलोत्फुल्लानि ईषद्विकासितानि पङ्कजानि यत्र स तथोक्त। **अपि नाम महाराजोऽस्यां पतिव्रतायामभिलाषभङ्गेन कुपितो न भवेत्॥** अभिलाषस्तत्प्रसादसम्पादनेच्छा तद्भङ्गेन। अपिनामशब्देन कोपस्य सभावना दर्शिता। पतिव्रतायामित्यनेन कोपस्यायोग्यत्व दर्शितम्।

 **एष इत्यादि॥** तन्वीशरपाण्डुरगात्ररेखाविशेषणद्वयं चन्द्रकलोपमानबीजत्वेनोक्तम्। शरपाण्डुरत्व गात्ररेखाया विरहिजनस्वाभाविक चन्द्रकलोपमया च विशुद्ध्यतिशयो द्योत्यते। रचिताञ्जलिरित्यनेनाञ्जलिनापि विनिमीलितै पङ्कजैस्सादृश्यं दर्शितम्। आतनोति दधातीत्यर्थ। यथा चन्द्रकलायाःपद्माकर प्रति प्रातिकूल्य स्वाभाविक तथा सीताया ईदृश प्रातिकूल्य प्रसादनसाधनसहस्रैरपि नापह्नोतुं शक्यत इत्ययमर्थोऽर्थाद्गम्यते॥३०॥

 तत्र तत्र देवीति सम्बुद्ध्याभिमुख्याभावो द्योत्यते। एवं हस्तमात्रकृतेऽञ्जलिबन्धात्मके वन्दने निष्फले सर्वाङ्गस्रस्पृष्टभूमि प्रणमन्नाह— **देवीति॥ अनुनयसर्वस्वमिति॥** प्रणामे कृतेऽनुनयप्रकारस्सर्वोऽनुष्ठितो भवति। प्रणामादन्यरयोत्कृष्टस्यानुनयप्रकारस्याभावात्। अत इदानीं त्वत्प्रसाद एव मम जीविता-

मण्डोदरी— धीरा खु एसा, महाराअस्स सीसंपंकं विअ पादेण परिहरदि। सच्चं दाणिं कोलीणं पुहवीसुदा सीता पदुमणाहो रामेत्ति।  
 धीरा खल्वेषा, महाराजस्य शीर्षं पङ्कमिव पादेन परिहरति। सत्यमिदानीं कौलीनं पृथिवीसुता सीता पद्मनाभो राम इति।

वर्षवरः— राजपुत्रि! किमुपेक्षसे महाराजस्य प्रणिपातम्।

विप्रा यजन्ति च नमन्ति च याः शिवाय  
  ता देवता यमकुबेरपुरन्दराद्याः।  
यस्मै कराणि वितरन्ति विहाय मानं  
 सोऽयं मुहुर्नमति सुन्दरि! मौलिभिस्त्वाम्॥३१॥

सीता— ण हि णहि पणिपादो। विणिपादो खु अअं।  
      न हि न हि प्रणिपातः। विनिपातः खल्वयम्।

वर्षवरः—नेयमनुनयक्षमा। (परावृत्य तिष्ठति)

—————————————————————————————————————————

लम्बनमिति भावः। पादयोर्दूराक्षेपे मनाक् स्पर्शोहेतु। स्पर्शात्पूर्वमनाक्षेपे दर्शनाभावो हेतुः। **धीरा खल्वेषा पङ्कमिव महाराजस्य शिरः परिहरति॥ सत्यमिदानीं कौलीनं पृथिवीसुता सीता पद्मनाभो राम इति॥** धीरेत्यनेन पृथिवीगुणस्य धैर्यस्य सीताया सङ्क्रान्तिर्दर्शिता। पङ्कोपमानेन शिरसः पङ्कवज्जुगुप्सावहत्व दर्शितम्। कौलीनं जनप्रवाद।पृथिवीगुणाना क्षमासत्त्वादीना दर्शनात्इदानीं जनवादस्य सत्यत्व निश्चितमित्यर्थः। अत एव पद्मनाभो राम इत्यपि निश्चीयते।

 प्रणिपातस्यानुपेक्ष्यत्वे हेतुमाह— **विप्रा इति॥** विप्राः शिवाय हिताहितप्राप्तिपरिहारार्थं या यजन्ति नमन्ति च। तादेवता यमकुबेरपुरन्दराद्या यस्मै मान विहाय शिवाय कराणि वितरन्ति नमन्ति चेत्यनुषज्यते। सोऽयं महाराजस्वामिदानींमौलिभिर्नमति। एवभूतत्वात् स्वयं प्रार्थनीयोऽनेन सम्बन्धः। सोऽय स्वयमागत तव पादमूलमुपगतः त्वत्प्रसाद याचते अत इदानीमुपेक्षा न सुखोदर्काभविष्यतीत्यभिप्राय॥३१॥

 **न हि न हि प्रणिपातः। विनिपातः खल्वयम्॥** सजुशब्दोऽ-

रावणः— देवि! तव पादौ मे शरणम्।  
सीता— अज्जउत्तपादाणि सरणं गच्छ। आर्यपुत्रपादौ शरणं गच्छ।

रावणः—(सरोषं सहसोत्थाय) किं किम्।

वर्णेभ्यो हृतमुपभुज्य षष्ठमंशं  
  षाड्गुण्यं भुवि नयतां धरापतीनाम्।  
सामान्या तव जननी समुद्रनेमि  
  श्चारित्रं तव किमिदं पतिव्रतानाम्॥३२॥

(सर्वे भयं रूपयन्ति)

सीता—एदं ण जाणामि।एतन्न जानामि।  
रावणः—क्व चन्द्रहासः।

—————————————————————————————————————————

वधारणे। दुःखहेतुत्वात्प्रणिपातस्य विनिपातत्व समर्थ्यते। देवि! ते पादौ मे शरणमित्यनेन यावत् त्वत्पादौ मा रक्षिष्यत तावदेवमेववर्तिष्यामहे शरणान्तराभावादिति दर्शितम्। अथ तमनुनयान्निवर्तयितु परुषवचनेन कोपमुत्पादयति**—**

**आर्यपुत्रपादौ शरणं गच्छेति॥**

** **तव जननी सर्वेषा धरापतीना सामान्या साधारणी अत एव सर्वेषा धरापतिशब्देनाभिधानम्। पतिशब्देन धराया जायात्व सूचितम्। धराया अनुभवप्रकारमाह— **वर्णेभ्य इत्यादिना॥** ब्राह्मणादिवर्णचतुष्टयाद्धृत गृहीत षष्ठ भागमनुभूय षाड्गुण्य षड्गुणान् सन्धिविग्रहयानादीन् भुवि भूमिस्थेषु प्रतिभूपेषु यथोचित नयता विनियुञ्जानानाम्। षाड्गुण्यमिति स्वार्थे ष्यञ्। भूशब्देन तत्स्था लक्ष्यन्ते। नयनेन विनियोगो लक्ष्यते। अत एव कर्मान्तरानुपादानम्। समुद्रनेमिरित्यनेन समुद्रस्य रशनासाम्येनालङ्कारयोग सूच्यते। यत एवंभूता तव जननी अतस्तत्र चारित्र किम्। किंशब्दक्षेपे। नास्त्येव चारित्रमित्यर्थ। तव स्वतपितुरभावान्मातृकुलशुद्धिरेव परीक्षितव्यासा च नास्त्येवेत्यभिप्राय। कुत्र तर्हि चारित्रमित्यत आह**—**

**पतिव्रतानां** अरुन्धत्यादीनामेव। इदं चारित्र न त्वद्विधानामिति॥३२॥

 इदं त्वयोक्त **न जानामि** त्वयोक्तं सर्वं मिथ्येत्यर्थ। न हि भूप्रदेशे ममाभिव्यक्तिरित्येतावता मम भूर्जननी भवति मृण्मयप्रदेशाधिष्ठात्री देवतैव चेतन-

**सीता— लाहो खु अअं। मे पाणाणं गई अज्जउत्तपादमूलं एव्व।  
      लाभः खल्वयम्। मे प्राणानां गतिः आर्यपुत्रपादमूलमेव।**

**मण्डोदरी— हद्धि, तह आसि। पदिव्वदा खु एसा। मम पाणेहिं महाराअस्स अणत्थादो रक्खिस्सम्। (तूर्णमुपेत्य तयोर्मध्ये तिष्ठति )  
   हा! धिक्, तथासीत्। पतिव्रता खल्वेषा। मम प्राणैः महाराजस्य अनर्थात् रक्षिष्यामि।**

**मण्डोदरी— जेदु महाराओ। जयतु महाराजः।  
रावणः— (विलोक्य) अये! देवी मयसुता मण्डोदरी।**

**(अधोमुखस्तिष्ठति)**

**मण्डोदरी— महाराअ! तव णित्थिंसविसओ से भत्ता रामो वि ण होइ। किं पुण एसा बंदी। तुए उवक्खिदा सअं एव्व पाणाणि परिच्चइस्सदि।  
  महाराज! तव निस्त्रिंशविषयोऽस्या भर्ता रामोऽपि न भवति। किं पुनरेषा बन्दी। त्वयोपेक्षिता स्वयमेव प्राणान् परित्यक्ष्यति।**

—————————————————————————————————————————

त्वाज्जननीत्युच्यते। न च सा क्षत्रियाणा भार्या न च तस्याश्चारित्राभावः। भूपतिशब्दप्रयोगस्तु भूवासिजननियन्तृत्वनिबन्धन एवेति। **लाभः खल्वयम्।मम प्राणानां गतिरार्यपुत्रपादमूलमेव॥** चिरं परगेहनिवासेन परपुरुषस्पर्शेन च दुष्टस्य स्वाश्रयस्य देहस्य परित्यागोऽयमनेन कृतो लाभ एव। जन्मान्तरेऽप्यार्यपुत्रपादमूलमेव मे गतिश्शरण भूयादित्यर्थः। **पतिव्रता खल्वेषा महाराजस्थानर्थतो रक्षिष्यामि॥** सम्बन्धमात्रे षष्ठी। सम्बन्धविशेषेऽनर्थकर्तृत्वे पर्यवस्यति। प्रतिव्रतेत्यनेनारक्षणे दोषो दर्शित। अत एव मम प्राणेरित्युक्तम्। **महाराज! तव निस्त्रिंशविषयोऽस्या भर्ता रामोऽपिन भवति किं पुनरेषा बन्दी॥**बन्दी बलादाहृतङ्गना। **त्वयोपेक्षितेति॥** अत्यन्तविरक्तायामस्यामुपेक्षानिश्चयादुपेतितेत्युक्तम्। अथवास्या हननादुपरतिरुपेक्षा। अहननेऽपि स्वयमेव भर्तृविरहात् परगृहनिवासदुःखाच्च प्राणान परित्यक्ष्यतीति किं तन्निग्रहेणेति।

वर्षवरः—

(आत्मगतम्)

वसुधेव महीभुजः प्रियेयं  
 पतिरस्माकमपामिवैषराशिः।  
अनयोरियमन्तरा भवन्ती  
 मयकन्या क्षितिपालिनीव वेला॥३३॥

ममाप्ययमवसरः। (प्रकाशम्) देव! किं तव खड्गोपादानम्।

अवलोक्य सुधाभुजामनर्थं  
 हरिणा किं धृतमग्निमालि चक्रम्।  
अथवा नमितं धनुः पिनाकं  
 त्वयि मौर्वीकृततक्षकं हरेण॥३४॥

रावणः—

उपपन्नमिदम्।

—————————————————————————————————————————

 **वसुधेत्यादि॥** यथान्तरा भवन्त्या वेलया समुद्रोल्लङ्घनात् परिपाल्यमाना वसुधा भाति तथान्तराभवन्त्या मण्डोदर्यास्माक पत्यु परिपाल्यमाना सीता भाति। यथा समुद्रक्षित्योरन्तरा भवन्ती समुद्र प्रतिबध्य क्षितिं रक्षन्ती वेला भाति तथा सीतास्मत्पत्योरन्तरा भवन्ती घोरसंरम्भादस्मादेनां रक्षन्ती मण्डोदरी भाति। यथापा राशिर्वेलाप्रतिबद्धक्षित्युल्लङ्घनोद्यमः प्रतिभाति तथास्मत्पतिर्मण्डोदरीप्रति बद्धसीताहननसरम्भो भासते इति॥३३॥

 **देवेति॥** मनुष्यस्त्रिय हन्तु तव खड्गोपादानमनुचितम्।

 कुत इत्यत आह**—**

**अवलोक्येति॥** सकललोकरक्षणाधिकृतेन हरिणा त्वत्समुत्थं सुधाभुजामनर्थमवलोक्य त्वयि चक्र धृत किं न धृतमेव सामर्थोऽपि तृष्णीमासीदेव। **अग्निमालि** अग्निशब्देन तेजोविशेषवाचिना तेजस्सामान्य लक्ष्यते। मालिशब्दस्सहार्थं। सहस्रादित्यसङ्काशतेजपटलयोगाद्दुर्दर्शम्।अथवा हरेणाखिलजगत्सहाराधिकृतेनापि सुधाभुगनर्थं दृष्ट्वा त्वयिपिनाक नमित किम्। हरतीति हरः। त्रिपुरासुरनिग्रहार्थमात्मना मौर्वीकृतस्तक्षको महानागो यस्मिस्तत् तथोक्तम्। दुर्निग्रहत्रिपुरासुरनिहननेन यस्त्रिलोकीगरतत्सोऽपि ततोऽमरान् रक्षितु निरमद्य एवाभूदित्यर्थ॥३४॥

 इदं त्वया मण्डोदर्या चोक्तमुपपन्नम्। प्रसादालाभेन परुषवचनश्रवणेन च महतिरोषे सत्यपि सीताहनन प्रति सन्देहएव। अतएवानयोः वचनमहनन-

(नेपथ्ये)

जयतु स्वामी, जयतु महाराजः, जयतु लङ्केश्वरः, जयतु देवः, जयतु भद्रमुखः, दश नाडिकाः पूर्णः, अतिक्रामति स्नानवेला। (प्रणदन्ति शङ्खपटहाः) इत इतो महाराजः।

रावणः— अद्य यूयमन्तरायः संवृत्तः। भवतु, प्रभाते ज्ञास्यामि।

(निष्क्रान्तो रावणः सपरिवारः)

सीता— निरासा खु अज्जउत्तं अन्तरेण। पावं खु एदं रक्खसहत्थादो मरणं। तं अज्जउत्तं चिंदिअ सअं दाव जीविअं परित्तजिस्सं। (विलोक्य) दिट्ठिआ णु सुत्ता खु रक्खसीओ। होदु। हद्धि, रक्खससीसफरिसपंखुलाणि पादाणि। अणंतराअं पुक्खरिणिं पविसिअ परिसुद्धा भविअ अत्ताणं दुक्खादो मोचइस्सं।

 निराशा खल्वार्यपुत्रमन्तरेण। पापं खल्विद राक्षसह स्तान्मरणम्। तदार्यपुत्रं चिन्तयित्वा स्वयं तावज्जीवितं परित्यक्ष्यामि। दिष्ट्या नु सुप्ताः खलु राक्षस्यः। भवतु।

—————————————————————————————————————————

पक्षस्योपोद्बलक इतरथा मण्डोदरीमुल्लङ्घ्यापि सीता हन्यादेव। सन्देहश्च कोपवद्रागस्यापि प्रबलत्वादित्यवगन्तव्यम्। **दश नाडिकाः पूर्णा इति॥** विंशतिनाडिका अतीता। इतः पर पूर्णा अन्यूना दश नाडिका एव सन्ति। त्रियामायामन्त्ये यामे स्नान विहितम्। **अद्य यूममन्तरायः॥** हनने विघ्नस्संवृत। एवमेव नित्य दैन्य नानुभवामि जानकी यदि श्वोऽपि प्रसाद न करिष्यति तर्हि यत्किञ्चिदुचितमनुचित वा कर्म करिष्याम्येवेत्यभिप्रायेण भवतु प्रभते ज्ञास्यामीत्युक्तम्। **आर्यपुत्रमन्तरेण** आर्यपुत्रागमनमुद्दिश्येतिफलितोऽर्थः। निराशास्मि। **पापं खलु राक्षसहस्ततो मरणम्॥ तस्मादार्यपुत्रं चिन्तयित्वा स्वयमेव जीवितं परित्यक्ष्यामि॥** भर्तृचिन्तापूर्वकत्वेन मरणस्य शोभनत्व दर्शितम्। जन्मान्तरेऽपि तद्भर्तृसङ्गमहेतुत्वाच्छोभनत्वमुक्तम्। **दिष्ट्या सुप्ता राक्षस्यः॥** भवत्वित्यवसरलाभेन कर्तव्य निश्चिनोति।

 हा! धिक्। राक्षसशीर्षस्पर्शपांसुलपाद। अनन्तरायं पुष्करिणी प्रविश्य परिशुद्धा भूत्वा आत्मानं दुःखात्मोचयिष्यामि।

(निष्क्रान्ता)

इति शक्तिभद्रविरचिते चूडामणिनाटके पञ्चमोऽङ्कः।

<MISSING_FIG href="../books_images/U-IMG-1721211653Screenshot2024-07-09103520.png"/>

———————————————————————————————————————————

**राक्षसशीर्षस्पर्शपांसुलौ पादौ॥** पासुर्दोष तद्युक्त पांसुल अनेन देहस्याशुद्धिरुच्यते। यतोऽहमशुद्धा अनन्तरायं निर्विघ्नम्। राक्षसीना स्वापाद्विघ्नाभाव। अनन्तरामिति वा पाठः। अनन्तरा समीपवर्तिनीम्। **पुष्करिणी प्रविश्य स्नानेन परिशुद्धा भूत्वा आत्मानं दुःखतो मोचयिष्यामि॥** अनेन भाविहनुमद्दर्शनरामवार्ताश्रवणाङ्गुलीयदर्शनादिभिर्दुःखविमोचनस्यासन्नत्वादबुद्धिपूर्वकस्यान्यपरस्यापि सीतावचनस्य सत्यत्वं गम्यते। अनेनैव वचनेन कविना उत्तराङ्के सीतादुःखविमोचनहेतुर्हनुमत्प्रवेश सूचित।

इत्याश्चर्यचूडामणिविवृतौ पञ्चमोऽङ्कः।

<MISSING_FIG href="../books_images/U-IMG-1721354940Screenshot2023-12-21105037.png"/>

अथ षष्ठोऽङ्कः।

(ततः प्रविशति हनूमान् अङ्गुलीयकहस्तः)

हनुमान—सम्प्रति हि,

मैनाकं नागकन्यासुरतसुहृदमुल्लङ्घ्य बन्धुं पयोधे-  
  राकर्षन् वेगवश्यं दिव इव शिथिलं चर्म जीमूतजालम्।  
लङ्कां प्राप्तोऽस्मि देवं गुरुमपि मम विस्माययन्नाशुगत्या  
  राज्ञो रामस्य देव्यै प्रहित इव शरो धारयन्नङ्गुलीयम्॥१॥

—————————————————————————————————————————

आश्चर्यचूडामणिनाटकेऽस्मिन् स पञ्चमाङ्को विवृतो गुरूणाम्।  
प्रसादमाश्रित्य तथोत्तराङ्को व्याख्यास्यतेऽस्माभिरनन्यचितैः॥

 अत्रापि चतुर्थाङ्कवद्विष्कम्भादिचतुष्टय विनाङ्क एवारभ्यते। अनन्तरेऽङ्केवानरसैन्य सञ्चरतीत्यत्र वानरसैन्यस्य सीतावृत्तान्तपरिज्ञानार्थमुद्यमसूचितः। तत्र हनुमदुद्यमस्य फलपर्यन्तत्वात् तत्प्रवृत्तिरस्मिन्नङ्केऽभिधीयते।

 **मैनाकमिति॥ अहं लङ्कां प्राप्तोऽस्मि॥**सुदुरासदेप्सिततमलङ्काप्राप्तिनिर्देशेनानन्दातिशयो गम्यते। अनन्यसाध्यमैनाकोल्लङ्घनकर्मणोऽनायासेनानुष्ठानमभिदधता वचनेन तस्य विस्मयप्रकषोऽपि प्रतीयते। अहो!अत्यद्भुतमिद यन्ममेदृशमभूतपूर्वं समुद्रोल्लङ्घनादिसामर्थ्यं सञ्जातमिति। अत्र वीररसकार्योऽद्भुतरसो दर्शित इति ज्ञेयम्। **मैनाकमुल्लङ्घ्येति॥** अपक्षसपक्षयोरस्सपक्षोऽम्बरे बलीयान् तेन तदुल्लङ्घनस्य विस्मयावहत्व दर्शितम्। उल्लङ्घ्य प्राप्तोऽस्मीत्यनेन उल्लङ्घनप्राप्त्योरेकहेतुकत्व दर्शितम्। तेन लङ्काप्राप्त्यर्थो यो गमनव्यापार तेनैवानुषङ्गादबुद्धिपूर्वमैनाकोल्लङ्घनमपि सञ्जातमिति द्योत्यते। अयमपरोऽद्भुतातिशयहेतु। पर्वतप्रतिबद्धगतेर्गुरोपवनस्याप्यनेन विस्मयातिशयो दर्शित। नागकन्याना नागाङ्गनानां स्वकान्तैस्सहसुरतक्रीडाया मनोज्ञविविक्तकन्दरानिकुञ्जमणिमयशिलातलसहकारादिसुमनस्समुत्सुकमधुकरकोकिलादिमधुरारावमन्दसमीरणादिसम्पन्नत्वेन सुहृद् उपकर्ता। अनेनैवंभूतस्यापि तस्य दर्शने सत्त्वभ्रशाभावेन व्यवसायस्य तादवस्थ्य द्योत्यते। पयोधेर्बन्धुमित्यनेन पयोधिनियोगादागतस्य सत्कारो नादृत इति रामायणेतिवृत्त दर्शितम्। अनेनापि प्रकृतकार्यनिष्ठा सूच्यते। वेगवश्य जीमूतजालमाकर्षन्नित्यत्रोत्प्रेक्षा। **दिवश्शिथिलं चर्माकर्षन्निवेति॥** शिथिलत्वेनाकर्षणस्य सुक-

कस्मिन् खलु प्रदेशे तदुद्यानम्, यत्र देवी शिंशपाश्रिता प्रतिवसतीति गृध्रराजेनोपदिष्टम्। तदहमन्विच्छामि। (परिक्रम्यावलोक्य) अहो नु खलु राक्षसनगरस्य परा लक्ष्मीः। सत्यमेवैतत्।

यानि यानि मनोज्ञानि वस्तून्यमरवेश्मनि।  
तानि तानि किलोद्धृत्य लङ्कां नयति रावणः॥२॥

—————————————————————————————————————————

रत्व दर्शितम्। **देवं गुरुमिति॥** पवनसूर्ययोत्साधारणो निर्देश। **आशुगत्येति॥** मैनाकोल्लङ्घनसिंहिकावधादीनामप्युपलक्षणम्। अपिशब्देनान्येषा विस्मयः किमु वर्णनीय इति दर्शितम्। अथात्मनोऽत्यद्भुतकर्मानुष्ठानसामर्थ्ये हेतु विमृश्यावधारयति—**राज्ञो रामस्याङ्गुलीयं देव्यै धारयन्निति॥** यतो राज्ञा देव्यै दातुं सङ्कल्प्येदमङ्गुलीयक मयि समर्पित मा देवीसकाशमप्रापय्य न विरमति अत एवाह लङ्का प्राप्त। देव्यै धारयन्नित्यनेन देव्या प्रभावोऽप्यत्र हेतुरिति दर्शितम्। हेत्वन्तरमाह—**प्रहित इति॥** अन्येषामङ्गदादिवानरप्रवीराणा मध्येऽहमेक ण्वाचिन्तनीयप्रभावेन राज्ञा रामेण नियुक्तः। अनेन नियोक्तृसामर्थ्यस्य नियोज्ये स्वस्मिन् सङ्क्रान्तिर्दर्शिता। एकोऽपि हेतुर्मा लङ्का प्रापयितुं समर्थ किं पुनस्समुदिता इति भाव। **शर इवेति॥** यथा राज्ञा रामेण प्रहित प्रयुक्तश्शर आशुगत्या लक्ष प्राप्नोति तथाहमपि लङ्का प्राप्त। शरोपमयात्मन सामर्थ्य न लङ्काप्राप्तौ हेतुरिति द्योत्यते। अत्र स्वामिनि स्नेहबहुमानविश्वासात्मिका भक्तिराहोपुरुषिकाभावश्च गम्यते। परिपालनेन प्रजा रञ्जयतीति राजा। उपेक्षितराज्यपरिपालनस्य रामस्य राजत्वं नास्त्येवेतिं यालाना भ्रममपनुदन्नाह—**राज्ञो इति॥** स्वराज्यपरिपालनार्थं भरत नियुज्याखिलनिशाचरनिग्रहपूर्वकमशेषभुवनरक्षणार्थमुद्यतस्यास्मत्स्वामिन एवेदानीमनन्यसाधारण राजत्वमित्यभिप्राय॥१॥

 **अथेति॥** यत्रेत्यस्येतिशब्देनान्वयो न संभवति गृध्रराजवचने यच्छब्दस्याभावाद् अत उपदिष्टमित्यनेनान्वयः। अथशब्द आरम्भार्थ। उद्यानान्वेषणमारब्धव्यमित्यर्थं। तदहमित्यत्र तच्छब्देनोद्यान परामृश्यते। **परा लक्ष्मीरिति॥** भूमण्डले नगरान्तरेष्वेवभूता लक्ष्मीर्न विद्यते यतः अत उत्कृष्टेयम्।

 उत्कृष्टत्वे हेतुमाह—**सत्यमिति॥** एतच्छब्देन वक्ष्यमाणश्लोकार्थोऽभिधीयते। श्लोकार्थ स्पष्टः॥२॥

(स्पर्शं निरूप्य) अनेनोद्यानेन भवितव्यम्। तथा हि—

आनेता मदकलभृङ्गकूजिताना-  
  माकर्षन् द्रुमसुमनः परागभारम्।  
वीचीनां सरसि विमर्दशीतलोऽय-  
  माचष्टे मम गुरुरेव मातरिश्वा॥३॥

(विलोक्य) इदं तदुद्यानं यावत् प्रविशामि। (प्रविश्य सर्वतो विलोक्य सविस्मयम्)

एषां पल्लवमंशुकानि कुसुमं मुक्ताः फलं विद्रुमं  
  वैडूर्यं दलमङ्कुरो मरतकं हैमं च शाखाशतम्।  
एते के जगतीरुहो वनजुषाप्यज्ञातपूर्वा मया  
  प्रायस्सारममी दिवो विटपिनः किं तैर्भमान्यो भरः॥४॥

—————————————————————————————————————————

 अथ गुणत्रयसम्पन्नसमीरणस्पर्शसुखमनुभूय तदनुसारेण दत्तदृष्टिरुद्यानमनुमिनोति

—

**अनेनेति॥** इदशब्देन देशविशिष्टत्वेनानुमितमुद्यान परामृश्यते। अस्मिन् देश उद्यानेन भवितव्यमित्यर्थ।

 अथोद्यानव्याप्तचिह्नाभिधानपूर्वकमतिस्पष्टत्वेन धर्मेणानुमान वचनत्वेनोत्प्रेक्षते

—

**आनेतेत्यादिना॥** मातरिश्वा मम गुरु पितैव हे!पुत्रक!इतस्तत परिचङ्क्रमणेन खेदं माकार्षीः इहैवोद्यानमित्याचष्टे इवेत्यध्याहार्यम्। एवशब्देनाख्यात्रन्तरापेक्षा वार्यते। आख्यानप्रकार दर्शयति विशेषणत्रयेण। भृङ्गकूजिताना मदकलत्वेन मधुपूर्णसुमनरसम्पदनुमीयते तया चोद्यानम्। इह मदकलभृङ्गकूजितानामाख्यानशब्दत्व द्रष्टव्यम्। शब्दगतेस्समीरणानुसारित्वात्तस्यानेतृत्वमुक्तम्। इह शब्दश्रवणस्य प्राथम्यमुक्त्वानन्तरं परिमलाघ्राणन दर्शयति— **आकर्षन्निति॥** भारशब्देन भारोद्वहनान्मातरिश्वनो गतिमान्द्यसूचित सुमन परागाणा बहुत्व च दर्शितम्। एतदुद्यानस्य सामीप्ये चिह्नम्। परिमलाघ्राणनानन्तर सञ्जात स्पर्शसुखमाह

—

**वीचीनामिति॥** सरसि वीचीनामित्यन्वयः। इदमप्युद्यानचिह्नउद्याने सरसो नियतत्वात्॥३॥

 अथोद्यानं प्रत्यक्षीकरोति

—

**इदमिति॥**

 अथोद्यानं प्रविश्यादृष्टपूर्वसुरतरुदर्शनेन विस्मयाक्षिप्तचित्तो भूत्वाह

—

**एते के जगतीरुह इति॥** इदमाद्यवाक्यम्। इतरथा जगतीरुहाणामप्रकृतत्वेन एषा-

अत्र देवीं शिशपाश्रितामभिहितवान् स सम्पातिः। तत् क्व नु खलु शिंशपा। (परिक्रम्यावलोक्य) एषा खलु शिंशपा। (सहर्षमुपेत्य सर्वतो विलोक्य सविषादम्) नात्र देवीं पश्यामि। (इति मोहमुपागतः। पुनः समाश्वस्य) व्यापादिता नु राक्षसेन। स्वयमेव साहसं

—————————————————————————————————————————

मिति सर्वनाम्ना परामर्शासभवात्। अर्थक्रमश्चैव सति भवति। वनजुषेत्यनेन भूमण्डलगतसकलवृक्षपरिचय दर्शित। एतत्सुरतरुत्वावधारणे प्रथमं बीजम्। तदवधारणे बीजान्तराण्यप्याह**—**

**एषामित्यादिना॥** यत एषा पल्लवादिस्थाने अशुकादीनि दृश्यन्ते अत **अमी प्रायो दिवस्सारं विटपिनः॥** इह सहतानामेव विटपिना स्वर्गसारत्वं विवक्षितम्। अतएव सारशब्दस्य विलिङ्गत्वं विसख्यत्व चेति ज्ञेयम्। प्राय इत्यव्ययमूहे न निर्धारणे। अथ प्रकृतिस्थ क्षणमात्र कृतेऽपि सुरतरुदर्शनेऽनुशयमवलम्ब्याह**—**

**किं तैरिति॥** तैः दृष्टैस्सुरतरुभि किं प्रयोजनम्। नन्वत्यन्तहृद्यसुरतरुदर्शने महानानन्द एव फलमत आह**—**

**ममान्यो भर इति॥** भवतु नामान्येषां कार्यान्तरनिरपेक्षाणामेतद्दर्शनेनानन्द फलम्। मम त्वन्यो महान् कार्यभारोऽस्ति यत अत एतद्दर्शनमनुचितमित्यर्थ। न चास्य श्लोकस्य यानि यानीत्यनेन गतार्थत्वमाशङ्कनीय यतस्तत्र सामान्यतो मनोज्ञवस्तुदर्शनमेवाभूत् इह तु विशेषतस्सुरतरूणामेवैकत्र स्थितानामसङ्कीर्णत्वेन दर्शनम्॥४॥

 अथ शिंशपान्वेषणे हेतुमाह**—**

**अत्रेति॥** तच्छब्देन स्वत एवाप्तत्व रामायणकथनात् पक्षसम्पादनेनोपकृतत्व च दर्शितम्। तेन तद्वचनस्यास्यन्तविश्वसनीयत्व च द्योत्यते। **सहर्षमुपेत्येति॥** शिंशपादर्शने सीतादर्शनमेव लब्ध मन्यमानो हर्षविवश सञ्जात। एतद्भाविन करुणरसस्थायिन शोकस्य पोषकत्वेन उपात्तमिति द्रष्टव्यम्। अथ सीताया अदर्शनेनातिधीरोऽपि मारुतिर्महति शोकसागरे निमग्नो विलपति**—**

**व्यापादितेत्यादिना॥** सर्वथा जानकी दशग्रीववश न गच्छत्येव। ततश्चलत्वाच्चण्डत्वात् कोपनत्वाच्च पतिव्रता स्त्रियमपि निगृह्णीयादेवेत्यभिप्राय। भर्तृदर्शनाशोच्छेदाद्रक्षोगृहनिवासदुःखाच्च स्वय देहपरित्यागोऽपि सभवतीत्याह**—**

**स्वयमेवेति॥ वृथेति॥** गुरुतरोपायानुष्ठानस्य वृथात्वेन दुःखातिशयो द्योत्यते। तात्कालिकदुःखदर्शनासहिष्णुत्वात्मत्यमभिधातुम-

गता नु। वृथा मया समुद्रो लङ्घितः। वन्ध्यः सुग्रीवमनोरथः। किमुक्त्वा स्वामिदत्तमिदमभिज्ञानाङ्गुलीयकं प्रतिप्रयच्छामि। सर्वथा देवीमन्तरेण देवो न जीवति। ततः सुग्रीवो भरतलक्ष्मणौ देव्यश्च। सर्वस्यास्य वन्ध्यपुनर्दर्शनेनाहं कारणं भविष्यामि। मिथ्या स्वामिनोऽपि न वक्तव्यम्। तद्यावदहमपि यथाशक्ति चेष्टितैर्यशोमूर्तिर्भविष्यामि।

(नेपथ्ये)—भअवं! मिअलंछण!।भगवन्! मृगलाञ्छन!।

—————————————————————————————————————————

समर्थोऽहभविष्यामीति मत्वा किमुक्त्वेत्युक्तम्। **स्वामिदत्तमिति॥** अनेन यदर्थं दत्तं तदलाभेन प्रतिप्रदाने लज्जातिशय आवेद्यते। **सर्वथेति॥** देवस्य देव्या विना जीवने ये प्रकारा उपाया दशग्रीवनिग्रहपूर्वकं त्रिलोकीपरिरक्षण मातृवर्गपरिचर्या परिणयनान्तरेण सन्तत्युत्पादनमित्यादयःते सर्वे कुण्ठप्रसरा एव भविष्यन्ति अन्योन्यात्मत्वादुभयो। ततो देवस्य जीवनपरित्यागात् सुग्रीवो न जीवतीत्यनुषङ्गः। भरतलक्ष्मणावित्यत्र न जीवत इत्यनुषज्यते। देव्यश्चेत्यत्र न जीवन्तीति। "अनन्तरेण सम्बद्ध स्यात् परस्याप्यनन्तर" इति द्वितीयाध्यायोक्तन्यायेनानुषक्तानुषङ्गो न दोष। सर्वस्येत्यनेन पूर्वोक्तस्सर्वोजनः कथ्यते। अस्येत्यनेन जीवननाशः। सर्वेषा जीवननाशस्येत्यर्थं। **वन्ध्यपुनर्दर्शनेनेति॥** पुनर्दर्शनस्य वन्ध्यत्वेनेति पूर्वपदार्थोविधेय। अत एवमेव स्वामिसमीप प्राप्य सत्येऽभिहिते मत्कारणतो बहूनां विनाशप्रसज्येत अनृतं तु निषिद्धत्वान्निरर्थकस्वाच्चन वक्तव्यमित्याह

—

**मिथ्येति॥** अपिर्भिन्नक्रम। मिथ्यापि न वक्तव्यमित्यर्थ। एव क्षणकालं शोकविवशोभूत्वा धैर्यमवलम्ब्यानन्तरकरणीय कर्म विमृश्यावधारयति

—

**तद्यावदिति॥** यतस्मीतादर्शनार्थमहस्वामिना नियुक्त अतस्तद्दर्शनार्थं मया यथाशक्ति यतितव्यम्। न हि शिंशपामूले सीता न दृष्टेत्येतावन्मात्रेण यथाशक्तियत्नःकृतो भवति तद्यावत् यस्मात्कारणादतपरमपि यथाशक्ति चेष्टितैश्शक्त्यनुरूपैर्बहुविधैर्व्यापारैस्सीताया वृत्तान्त तत्त्वतो ज्ञास्यामि। तत्र यदि सीता लङ्कायामन्यत्र वा चतुर्दशसु लोकेषु कुत्रापि जीवन्तीं द्रक्षामि ततो यशोमूर्तिर्भविष्यामि। यशस्करी मूर्तिर्दहो यस्य स तथोक्त। यदि न द्रक्ष्यामि ततस्सीताया विनाश तत्त्वतोऽवगम्य सपुत्रमित्रवान्धव दशग्रीव

हनूमान्—

किं नु खल्विदम्। श्रोष्यामस्तावत्।  
(पुनर्नेपथ्ये )— एसो दे अञ्जली। चिरस्समे णअणगोअरंपत्तोसि।  
          एष ते अञ्जलिः। चिरस्य मे नयनगोचरं प्राप्तोऽसि।

हनूमान्— विलापः खल्वेषः। कोटरान्तरितो भूत्वा दृढं वृत्तान्तं ज्ञास्यामि। (तथा करोति) एषा देवी।अस्याः खलु

परिवर्तनेन बहुशो महीतले  
 निचितं कपोतगलकर्बुरं रजः।  
नयनाम्भसा सरसमङ्गरागता-  
 मुपयाति पाण्डुनि पयोधरद्वये॥५॥

 अस्या विलापवचनं स्वामिनः श्रोत्रोपायनं क्षणमात्रमावर्जयिष्यामि। (तूष्णीमास्ते)

(ततः प्रविशति विलपन्ती सीता)

सीता— तुमं दाव चन्द! उपालम्भइ अअं जणो। सुणीअदि अ बन्धुभावो खत्तस्स। सदिसोत्ति तुमं दाव अज्जउत्तेण

—————————————————————————————————————————

निगृह्य स्वामिनो निवेद्यामङ्गलदर्शनात् पूर्वमेव इम देह परित्यज्य यशोमूर्तिर्यशश्शरीरो भविष्यामीत्यर्थः। अथ सीताया विलापवचनमाकर्ण्य जिज्ञासते**—**

**किं नु खल्विति॥ भगवन्! मृगलाञ्छन! चिरस्य मे नयनगोचरं प्राप्तोऽसि॥** भगवच्छब्देन परमकारुणिकत्वं दर्शयति। महतीं दुरवस्था प्राप्ताया ममाधन्यत्वेन सर्वत्र सुलभदर्शनस्य भवतो दर्शनमप्येतावन्तं काल दुर्लभमभूदिति चिरस्येत्यनेन दर्शितम्। अथ मारुतिर्विलापत्वेन निश्चित्य किञ्चित्सजातप्रत्याशस्सन् कोटरान्तरितस्सीतामवलोक्य सानन्दमाह**—**

**एषेति॥**अतः परमङ्कावसान यावत्क्रमेण करुणरसस्य परिपोषो द्रष्टव्य। बहुशःपरिवर्तनेन शोकस्य प्रकर्षोऽनुवृत्तिश्च गम्यते। **निचितं** नितरा व्याप्तं कपोतगलवत्कर्बुर शबलवणं **सरसं** आर्द्रीकृतमङ्गरागतामुपयातीति पूर्णविश्वविभवाया लङ्कायां वर्तमानाया अपि तस्या पतिव्रताया भर्तृविरहदुःखप्रकर्षचिन्हत्वेन सर्वमेवैतन्महीतलपरिवर्तनादि शोभाकरमिति मत्वा रजसोऽनुलेपनत्वमुक्तम्।

  **तूष्णीमास्त इति॥** अनेन विलापवचन स्वामिनश्श्रोत्रोपायन कर्तुं तच्छ्रवण आदरातिशयो दर्शितः। **हे! चन्द्र! अयं जनस्त्वां तावदु-**

**लोओ वाहरदि। ण हि ण हि उम्मत्ता खु अहं। तुमं खु दिअसे दिअसे पडिग्गहंतरेण अल्लीअसि। अज्जउत्तो हि दाव रज्जस्सिदि मए मंदभाआए एव्व।अहवा चिट्ठदु दाव एदं। एक्कदो मं दक्खसि एक्कदो अज्जउत्तं वि। ण किं चि भणिअ उदासीणो विअ गच्छसि।  
 त्वां तावत् चन्द्र! उपालभतेऽयं जनः। श्रूयते च बन्धुभावः क्षत्रस्य। सदृश इति त्वां तावदार्यपुत्रेण लोको व्याहरति। न हि न हि उन्मत्ता खल्वहम्, त्वं खलु दिवसे दिवसे परिग्रहान्तरेणालिङ्ग्यसे। अर्यपुत्रो हि तावत् रञ्जयिष्यति मया मन्दभाग्ययैव। अथवा तिष्ठतु तावदिदम्। एकतो मां पश्यसि एकत आर्यपुत्रमपि। न किञ्चिद् भणित्वा उदासीन इव गच्छसि।**

—————————————————————————————————————————

**पालभते॥** अय जन इत्यस्यास्मदर्थे पर्यवसानम्। उपालम्भो निन्दा अत्रेर्ष्याकृता। परुषवचन निन्दात्वेनाभिप्रेतम्। तावच्छब्देन बन्धुषु प्रथमत्व दृष्टमिति प्रथम त्वदुपालम्भ इति दर्शितम्। **श्रूयते च क्षत्रस्य बन्धुभाव इति॥** चशब्दो हेतौ। “यतः सोमो वै राजा" इत्यादिश्रुतिषु क्षत्रस्य सर्वेषां क्षत्रियाणां बन्धुभावश्रूयते विशेषतस्त्वत्प्रभवक्षत्रोद्भूताया मम परमो बन्धुअत एव त्वदुपालम्भ। आदिराजत्वात्सर्वेषा राज्ञा सोमो बन्धुरित्युक्तम्। **आर्यपुत्रेण सुसदृश इति त्वां लोको व्याहरति॥** सुसदृश इत्यनेन सर्वेरेव गुणैःसादृश्यात्तन्निबन्धना रामचन्द्र इति लोकप्रसिद्धिर्द्योत्यते अनेनार्यपुत्रस्यापि परमो बन्धुरिति दर्शितम्। यदेवभूतस्त्वं मयि करुणालेशमपि न करोषि तदत्यन्नमनुचितमित्याद्युपालम्भप्रकारो विवक्षितोऽपि विरहोन्मादकृतेन चित्तवैवश्येन वाग्गोचर न प्राप्त इत्यूहनीयम्। न हि न हीत्यनेन पूर्वोक्तस्य सुसदृशत्वस्यात्यन्तनिषेधः क्रियते। **उन्मत्ता खल्वहम्॥** उन्माद एव सुसदृशत्वभ्रमे हेतुरित्यर्थः। सादृश्याभावमेव दर्शयति—**त्वं खलु दिवसे दिवसे परिग्रहान्तरेण॥** कृत्तिकया विप्रयुक्तो रोहिण्या सङ्गच्छसे एवं तया विप्रयुक्तो मृगशिरसा एव कदाचिदपि न तव परिग्रहवैधुर्यम्। **आर्यपुत्रो हि तावद्रञ्जयिष्यति मया मन्दाभाग्ययैव॥** इदानी मया विप्रयुक्तोऽप्यार्यपुत्र परिग्रहान्तरपरिग्रहमनिच्छन्नमकस्या

**हनूमान्—अस्या विलापान्ते रूपं दर्शयिष्यामि। (तूष्णीमास्ते)**

**सीता—एदे ए दे इसओ सत्तत्ति सुणीअंति। अअं खु भअवं उवज्झाओ रघूणं वसिट्ठो। एसा खु पदिव्वदाणंणिदंसणभूदा भअवदी अरुन्धई देवी। भअवदि!को णाम अअं ववसाओ।रक्खसगोअरे देसे इमस्स जणस्स पडिआरं कं विण भणासि। सव्वहा तव दंसणफलं अण्णहाकरिस्सम्।**

** एते ये ते ऋषयः सप्तेति श्रूयन्ते। अयं खलु भगवान्उपाध्यायो रघूणां वसिष्ठः। एषा खलु पतिव्रतानां निदर्शनभूता भगवती अरुन्धती देवी। भगवति! को नामायं व्यवसायः। राक्षसगोचरे देशे अस्य जनस्य प्रतीकारं कमपि न भणसि। सर्वथा तव दर्शनफलमन्यथा करिष्यामि।**

—————————————————————————————————————————

एव पुनस्सङ्गमाशामवलम्ब्य शोकपरवशो वर्तते। रञ्जयिष्यतीति लृटा भविष्यत्वसामान्येन रञ्जन कर्तुमिच्छतीति रज्जनेच्छा लक्ष्यते। अविदितरामावस्थयापि सीतया पूर्वविश्वासलिङ्गकानुमानादेवमुक्तम्। रञ्जयिष्यतीत्यत्र णिजर्थो न विवक्षित। **अथवा तिष्ठत्वेतत्॥** एतत् मम मन्दभाग्यत्वकथनं निरर्थकत्वात्तिष्ठतु आस्तामित्यर्थः। इदानीं यद्वक्तुमुचित तदेव वक्तव्यमिति मत्वाह— **एकतो मां पश्यसि आर्यपुत्रमप्येकतः॥** पश्यसीत्यनुषङ्गः। **न किञ्चिद्भणित्वा उदासीन इव गच्छसीति।** यतो गगनमार्गेण गच्छन्नेव प्रयत्नान्तरेण विनार्यपुत्रवृत्तान्तं प्रत्यक्षीकरोषि अतस्तनिवेदनेन मामनाश्वास्य औदासीन्यमवलम्ब्व गमनमत्यन्तमनुचितमित्यर्थ। अथ मारुतिरात्मनो रूप दर्शयितुमवसर निर्धारयति— **अस्या इति॥ एते ये ते सप्तर्षय इति श्रूयन्ते॥** ये सप्तऋषय इति श्रूयन्ते ततते इति सम्बन्ध। त्वमपीत्यपि शब्देन रक्खसगोअर इत्यादिग्रन्थो वक्ष्यमाणोऽत्रापि द्रष्टव्य। निमित्तमनपेक्ष्यैव सर्वलोकानुग्रहोन्मुखा भवन्तो राक्षसगोचरे प्रदेशेऽमुष्य जनस्य प्रतिक्रिया न कथयन्ति कथं मय्येकस्यामेव कारुण्याभाव इत्युपालम्भ। **अयं खलु भगवानुपाध्यायो रघूणां वसिष्ठ इति॥** आसतामन्ये भवता तु प्रतिक्रिया मेऽवश्यं वक्तव्यैवेति रघूणामुपाध्याय

**हनूमान्— स्वामिनि! अहं तावत्प्रतिबध्नामि।**

**सीता— कुदो णु खु अक्कन्दिदं। (अन्यतो विलोक्य) एसा एसा चक्कवाकवहू रअणिरक्खसेण विओजिदा अअं विअ जणोसुण्णं रोदिदि।  
 कुतो नु खल्वाक्रन्दितम्। एषैषा चक्रवाकवधूः रजनीराक्षसेन वियोजिता अयमिव जनः शून्यं रोदिति।**

**हनूमान्— स्वामिनि! न शून्यमिदम्। पूज्यपादो राम एव भर्ता तवेदं वचनं शृणोति।**

**सीता— किं णु खु मए उवालद्धाणं देवदाणं अणुग्गहो। अहवा रक्खसस्स अवरा खु इअं माआ।  
      किं नु खलु मयोपालब्धनां देवतानामनुग्रहः। अथवा राक्षसस्यापरा खल्वियं माया।**

—————————————————————————————————————————

इत्यनेन दर्शितम्। **एषा खलु पतिव्रतानां निदर्शनभूता भगवती अरुन्धती॥**अरुन्धत्येव पतिव्रतया वर्तितव्यमिति पतिव्रताना दृष्टान्त खलु भगवती अरुन्धती। सा त्व कथ भर्त्रा विनाकृताया मम दर्शन सहमाना प्रतिक्रिया न किञ्चित्कथयसि इत्थ मयि निर्दयाया भवत्या दर्शनफलमन्यथा करिष्यामि दर्शनफल मासषट्कजीवन तदिदानीमेव प्राणपरित्यागाद् अन्यथा करिष्यामीति। अथ मारुतिस्सीतायाः प्राणपरित्यागाध्यवसायमसहमान आह**—**

**स्वामिनीति॥**सम्बुद्ध्या तव भर्ता मम स्वामीति दर्शितम्। तावच्छब्देन प्रथमं प्राणपरित्यागाध्यवसायं प्रतिबध्नामि पश्चात्कर्तव्यान्तरमप्यस्तीति प्रदर्श्यते— **कुतो नु खल्विदमाक्रन्दितमिति॥** मारुतिवचन आक्रन्दितभ्रमश्चित्तवैवश्यात्। कस्याक्रन्दितमिति ज्ञातुमन्यतोऽवलोकनम्। **एषा चक्रवाकवधू रजनीराक्षसेन वियोजिता अयमिव जनः शून्यं रोदिति॥** उपमाशेषत्वेन रजन्या राक्षसत्वारोपः।**शून्यमिति॥** रोदनक्रियाविशेषणम्। अनुग्रहीतु समर्थेन केनचित् स्वजनेनाश्रुतत्वात् अरण्यरुदितमिव निष्प्रयोजन मम रुदितं तद्वदस्या अपि रुदितमित्यर्थः। **इदं रुदितं न शून्यं** सफलमित्यर्थः। साफल्यमेव दर्शयति— **पूज्यपाद इति॥** अखिलजनानुग्रहशीलत्वादखिलैपूज्यौ पादौ यस्य स पूज्यपादः यस्त्वद्वयसनमपनेतु समर्थ स भर्ता राम एव तवेद वचनं शृणोति इत्येवशब्देनावधार्यते। **किन्नु खलु मया उपाल-**

हनूमान्—

स्वामिनि! मा संशयेन। दूतोऽहम् आर्यमनुवंशप्रदीपस्य रामस्य।  
सीता—

(आत्मगतम्) महुरं खु से वअणं। ण हि ण हि रक्खसजादी॥ कहं वम्मिआदो हारो उप्पज्जइ।  
     मधुरं खलु अस्य वचनम्। न हि न हि राक्षसजातिः। कथं वल्मीकात् हार उत्पद्यते।

हनूमान् —

स्वामिनि! तुभ्यमयमञ्जलिः।  
सीता—

दंसेहि दाव अत्तणो रूपं। अवआहि कोटरादो।  
     दर्शय तावदात्मनो रूपम्। अपयाहि कोटरतः।

हनूमान्— यदाज्ञापयति स्वामिनी। (अवरुह्य प्रणमति)  
सीता—

(निर्वर्ण्य) हं, वाणरो खु अअं। पाएण एदं रूपं रक्खसो ण गेह्णइ।  
      हम्, वानरः खल्वयम्। प्रायेणेदं रूपं राक्षसो न गृह्णाति।

—————————————————————————————————————————

**ब्धानां देवतानामनुग्रहः॥** आर्यपुत्रेण सङ्गमयितुमारम्भः। **अथवा राक्षसस्यापरा खल्वियं माया॥**अपशब्दो विशेषवाची मायाविशेष इत्यर्थ। आर्य श्रेष्ठो मनो वशः आर्यमनुवश तस्य प्रदीप प्रकाशकत्वेन प्रदीपत्वारोपात् स्तुतिरूपमिद विशेषण भक्त्यतिशयमावेदयति। तेन चाप्तत्वेन वचनस्य विश्वसनीयत्व द्योत्यते। अथ जानकी भर्तुः स्तुतिविशिष्ट नामामृत पीत्वा हृष्टमनाश्शब्दागमनापादानभूतवृक्षकोटरदत्तदृष्टिरनुमानेनास्मिन्कश्चिदस्तीत्यवधार्याह**—**

**मधुरं खल्वस्य वचनम्॥न हि न हि राक्षसजातिः।** मधुरं वदतीति शेषः। एतदेव दृष्टान्तेनोपपादयति**—**

**कथं वल्मीकतो हार उत्पद्यते॥** तद्यथा वल्मीकतस्सर्प एव निर्गच्छति तथा राक्षसजातेः क्रूरतरं वचनमेवोत्पद्यते। अथाभिमुखीभूता ता कोटरान्तर्हित एवाञ्जलिमात्र प्रकाश्य प्रणमन्नाह**—**

**तुभ्यमिति॥ दर्शय तावदात्मनो रूपम्॥** तदर्थंकोटरतोऽपयाहीति तदाज्ञापुरस्सरमात्मान प्रकाश्य प्रणाममकरोत्। **हमिति॥** अचिन्तितरूपदर्शनोद्भूतो वाग्रूपोऽनुभाव। **वानरः खल्वयं प्रायेणैतद्रूपं राक्षसो न गृह्णाति॥** अतिनिकृष्टत्वयुद्धया।

हनूमान्—

(प्रणिपत्य)

**पूतं पुनासि पितरं मिथिलाधिराजं  
 राजर्षिवंशतिलकं दयितं च रामम्।  
वन्द्या जनस्य सरिदम्बरगोचरेव  
 शैलं तुषारशिशिरं पतिमम्भसां च॥६॥**

**सीता—**

**(आत्मगतम्) को णु खु अअं महुरवअणाणं पजावई। होदु, पुच्छिस्सं दाव णं पच्चा इमस्स परिक्खणे अत्थि पमाणं अच्चरीअचूडामणी। (प्रकाशम्) वित्थरेण भणेहि, को तुमं कदमेण उवाएण अज्जउत्तेण संसग्गो जादो।**

**को नु खल्वयं मधुरवचनानां प्रजापतिः। भवतु, प्रक्ष्यामि तावदेनं पश्चादस्य परीक्षणे अस्ति प्रमाणम् अश्चर्यचूडामणिः। विस्तरेण भण, कस्त्वं कतमेनोपायेन आर्यपुत्रेण ससर्गो जातः।**

—————————————————————————————————————————

 अथ नमस्कारसमय एव पातिव्रत्यमहिमदर्शनेन विस्मित स्तौति**—**

**पूतमिति॥** त्व **पितरं मिथिलाधिराजं दयितं रामं च पुनासि॥** उभयोरपि साधारण विशेषणद्वयम्। शुद्धे परा काष्ठामुपगतयोरपि पितृदयितयो शुद्धिं जनयितु समर्थस्ते पातिव्रत्यप्रभाव इति सीतास्तुतिपरमिद वाक्य न तु तयो शुद्धिजनने तात्पर्यम् असंभवात्। राजर्षिवशतिलकमित्यत्र ऋषिशब्देन जन्मना यथाक्रमं त्रिष्वाश्रमेषु अध्ययनार्थज्ञानाभ्यामकामनयानुष्ठितै दर्शपूर्णमासादिभिर्बदुबिधैस्तपोभिः प्रजापरिपालनादिस्वधर्मानुष्ठानाच्च ऋषिवच्छुद्धिमत्त्व दार्शितम्। तेषा वशस्य तिलकमलङ्कारभूतम्। वशस्य शोभाकरत्वादलङ्कारत्वमुक्तम्। अनेन शुद्धिप्रत्तरत्वमुभयोदर्शितम्। यतस्त्वमेवभूता ततस्सैर्वेरेव वन्द्या इत्याह**—**

**वन्द्येति॥** यथाम्वरगोचरा सरिद् गङ्गा पूत पितर तुषारशिशिर शैलं हिमवन्तं पूत दयितमम्मसा पतिं वरुण च पुनाति तद्वत् त्वमपि। गङ्गायाश्च विरिञ्चिविष्णुमहेश्वरकमण्डलुपादशिरस्ससर्गेण महिमा प्रसिद्ध। हिमवतस्तपश्चरणाश्रयत्वेन गौरीपितृत्वान्महत्त्व देवतात्वेन वरुणस्य पूतत्वमिति॥६॥

 **को नु खल्वयं मधुरवचनानां प्रजापतिः॥** स्रष्टेत्यर्थः। प्रजापतित्वारोपेण सृष्टिकौशलकृतो माधुर्यातिशयो व्यज्यते। **भवतु, पृच्छामि**

**हनूमान्—**

**शृणोतु स्वामिनी। अहं तनयः सदागतेः, आज्ञाकरः सुग्रीवस्य नाम्ना हनूमान्।  
सीता—**

**तदोतदो। ततस्ततः।  
हनूमान्—**

**तस्य सुग्रीवस्य पूर्वजेन वालिना स्त्रीनिमित्तं राज्यनिमित्तं च प्रवृद्धं वैरमासीत्।  
सीता—**

**तदो तदो। ततस्ततः।  
हनूमान्—**

**ततस्सखलु वालिभयात् सुग्रीवश्चतुरन्तां पृथिवीं प्रादेशमात्रमिव पर्यचरत्।  
सीता—**

**तदो तदो। ततस्ततः।  
हनूमान्—**

**ततः सुग्रीवो वालिनिर्भयं मुनिशापवलान्माल्यवन्तं नाम गिरिमध्यास्त।  
सीता—**

**तदो तदो। ततस्ततः।  
हनूमान्—**

**ततस्तस्मिन् काले सवञ्चनमनेन तावदल्पायुषा राक्षसेन कष्टमवस्थान्तरं स्वामिनी गमिता।**

**सीता—**

**तदो तदो। ततस्ततः।  
हनूमान्—**

**ततस्स धीरोऽपि देवो रामः सागर इव कारणवलादधीरतां प्राप्तः।**

—————————————————————————————————————————

**तावदेनं पश्चात्** प्रश्नेनातगतस्य**अमुष्य परीक्षणेऽस्ति प्रमाणमाश्चर्यचूडामणिः॥ विस्तरेण मणेति॥** दूतोऽहमित्यत्र संक्षेपेण कथनाद्विस्तरेणेत्युक्तम्। **कस्त्वं कतमेनोपायेन** प्रकारेण। यदृच्छया वा स्वबुद्ध्या अन्यप्रेरणया वेति प्रकाराणां च बहुत्वात् कतमेनेत्युक्तम्। **आर्यपुत्रेण ससर्गो जातः॥ आज्ञाकरो** भृत्य।अनेन सुग्रीवो नाम वानरराजोऽस्तीति दर्शितम्। अतः परं कथारूपत्वान्निगदव्याख्यानो ग्रन्थ। प्रादेशमात्रमिवेत्युपमया चतुरन्तपृथिवीमञ्चरणेन न किञ्चिच्छूमो जात इति दर्शितम्। अत्यन्तसंयोगे द्वितीया। तेन सकलदेशसञ्चरणेन तत्परिज्ञान सूचितम्। **वालिनिर्भयं** निर्गत वालिनो भय यस्मात्तत्तथोक्तम्। क्लिष्टोऽय समास। "अधिशीङ्स्थासाकर्म" इति गिरिमिति द्वितीया। **सागर इव कारणवलादिति॥** यथा चन्द्रोदयात्प्रभृत्यस्तमय यावत्मात्रस्याधीरताया

सीता—

तदो तदो। ततस्ततः।  
हनूमान्—

ततः सानुजो हतायुषो जटायुषः प्रामाण्यात् त्वदन्वेषणार्थम् अद्रेरद्रिं वनाद्वनं पादन्यासैरसकृदपुनात्।

सीता—

तदो तदो। ततस्ततः।  
हनूमान्—

ततः कस्मिंश्चिन्महति वनान्तरे वालिचरजनपरीक्षणार्थं सुग्रीवस्य निदेशात् सञ्चरता मया दृष्टो देवः।

सीता—

(सहर्पम्) सच्चं तव णअणेहिं। सत्यं तव नयनाभ्याम्।  
हनूमान्—

स्वामिनि!अथ किम्।  
सीता—

भणेहि, भणेहि। कीरिसो अज्जउत्तो। भण, भण। कीदृश आर्यपुत्रः।

हनूमान्—

शृणोतु स्वामिनी।  
सीता—

अपहिदम्हि। अवहितास्मि।  
हनूमान्—

पूज्यपादस्य रामस्य,

नखोदग्रौ पादौ रथचरणशङ्खाङ्किततलौ  
 स्थिरे जङ्घे मध्यं तनु मणिशिलामण्डलनिभम्।  
उरः श्रीवत्साङ्कं युगलमुरगायामि भुजयोः  
 पयोजाभं चक्षुः परिणतशशाङ्काकृति मुखम्॥७॥

—————————————————————————————————————————

अनुवृत्तिस्तथा त्वद्वियोगजनितसन्ताप आसमागममनुवर्तिष्यत इत्युपमाफलम्।**जटायुपः प्रामाण्यादिति॥** दशग्रीवेण हृता सतिति जटायुर्वचनप्रामाण्यादित्यर्थ। मया दृष्टो देव इति वचनामृतपानेनात्यन्त हृष्टा सीता "श्रेयांसिबहुविघ्नानि" इति न्यायेन पुनरप्यदर्शनमाशङ्क्य तद्दर्शन द्रढीकर्तुमोत्सुक्यातिशयेन भूयोऽपि तदेव श्रोतुं च तदुक्रमेवार्थ प्रश्नरूपेणानुवदति**—**

**सत्यं तव नयनाभ्यामिति॥** दृष्ट इति शेष। नयनयोदर्शनकरणत्वाव्यभिचारेऽपि नयनाभ्यामिति करणत्वाभिधान दर्शनकियाया स्फुटीकरणार्थम्। यथा नयनान्पादृष्टयुक्ते दर्शन स्फुटतम न तथा दृष्ट इत्युक्ते।

 अथ कीदृशआर्यपुत्र इति पृष्टस्तत्स्वरूपमाह**—**

**पूज्येति॥ नखोदग्रौ॥** नखैरुन्नतौउन्नतनखावित्यर्थं।अवनतनखत्व दौर्गत्यलक्षणम्। पादयोः शङ्खचक्राङ्कितनित्य उरसश्रीवत्साङ्कत्वमधारणचिह्न विश्वासमपि जनयति न केवल स्वरूप

सीता—

दाणिं पेक्खामि विअ अज्जउत्तं। तदो तदो। इदानीं पश्यामीवार्यपुत्रम्। ततस्ततः।

हनूमान्— ततस्तदानीं देवः,

कुवलयपलाशाक्षि! क्व त्वं गतेति लपन् वने  
  स्मरपरवशः स्वामी रामो मया समलक्ष्यत।  
स्नपितमसकृद्वाष्पैराविर्मणिद्युति नूपुरं  
 सपदि कटकस्थाने मौलीपदे च समर्पयन्॥८॥

स्वामिनि! किं बहुना। तव चरणाभरणं देवस्य सर्वाभरणं संवृत्तम्।

सीता—

कहं तुए अवगतं। कथं त्वया अवगतम्।  
हनूमान्—

अप्रत्यक्षस्य मे प्रमाणं ननु कुमारो लक्ष्मणः।  
सीता—

जुज्जइ। तदा तदो।युज्यते। ततस्ततः।  

हनूमान्—

ततस्तदानीम्,

मरतकरुचो माद्यद्भृङ्गा महीरुहराजयो  
  निपतितनदीनिर्धौतान्ता नितम्बभुवो गिरेः।

—————————————————————————————————————————

प्रतिपत्त्यर्थम्। भुजयोर्युगलमुरगायामीत्यनेनाजानुलम्बित्व भुजयोरुक्तम्। एतदपि लोकोत्तरपुरुषलक्षण प्रायेणासाधारणम्॥७॥

 एव पादादिवस्त्रान्त दयितस्य स्वरूप श्रवणेन्द्रियद्वारा मनसि निधाय भावनाबलेन साक्षात्कृत्याह**—**

**इदानीमिति॥ इदानीं पश्यामीवार्यपुत्रमिति॥**

 कुवलयपलाशाक्षीत्यसंनिहितायाः सम्बोधनमुन्माद द्योतयति। मम यकञ्चिदपराधमाशङ्क्य वने यत्र कुत्रापि निलीना वर्तत इति मत्वा कत्वं गतेति प्रलापः। वने लपन्नित्यनेन घोरतरे विपिने एव प्रलपतस्तस्य लक्ष्मणमात्रसहायस्य वन्ध्यन्तराभावेन मारुतेर्दयमानमानसत्व व्यज्यते। एव मदनाग्निदग्धस्य समाश्वासजनने तव नूपुरमेवैकमालम्वनमित्याह**—**

**स्नपितमिति॥संवृत्तमित्यन्तेन॥८॥**

 **कथं त्वयावगतमिति॥** मम चरणाभरणमिति कभमषगतमित्यर्थः।

 **मरतकेति॥ ते गुणेषु विभुं** प्रभु **हरत्सु** आत्माधीन कुर्वत्सु**क्षणमपि एते** पदार्थ **हर्तुं नालं** त्वद्गुणगत चित्त स्वगुणमहिम्नाक्षिप्य

पथिकसुहृदः पम्पावीचीभिदश्च समीरणाः  
क्षणमपि विभुं नालं हर्तुं हरत्सु गुणेषु ते॥९॥

सीता— तदो तदो। ततस्ततः।  
हनुमान्—

दयितमुपनयन्तं शैवलं चक्रवाकी  
 मधु मधुकरमम्भोजन्मनामापिबन्तम्।  
विसवलयरसज्ञं राजहंसं च राजा  
 मुहुरभजत तुभ्यं देवि! सन्देष्टुकामः॥१०॥

सीता— तदो तदो।ततस्ततः।  

हनूमान्—

केकया च शिखिनां मृदुधूतकेतकीसुमनसा मरुता च।  
नीरवाहमलिनासु निशासु प्राणसंशयमगात् स मुहूर्तम्॥११॥

—————————————————————————————————————————

समाश्वासयितु नालम्। अकरणेऽन्यथाकरणे च शक्ति प्रभुत्वम्। तत् त्वद्गुणेभ्योऽन्यत्र नेति विभुशब्द प्रयुञ्जानस्याभिप्राय। के ते पदार्था अत आह

—

**मरतकेति॥** मरतकरुच इत्यनेन श्यामत्वहेतुः। पम्पासम्पर्केण शीतलत्व द्योत्यते। माद्यद्भृद्गाइत्यनेन कुसुमितत्व दर्शितम्। जातय इति बहुवचनेनसुरभिकुसुमाना नानाजातीयाना वृक्षाणा सद्भाव आवेदित। ऊर्ध्वप्रदेशात् निपतितया नद्या निर्भरेण निर्धोत शोधित अन्तो यासातास्तथोक्ता। **नितम्बभुवो** वप्रप्रदेशाः पथिकाना पान्थानामध्वश्रमापनयनसुहृद।अन्यत्रसन्तापहराणा त्वद्वियोगाद् विभोर्वेपरीत्यमभूदिति दर्शितम्॥९॥

** दयितमिति॥ हे! देवि! राजा चक्रवाकं मधुकरं राजहंसं च तुभ्यं सन्देष्टुकामो मुहुरभजत॥** राजेत्यनेन सन्देष्टृत्व समुचितमित्यावेद्यते। मुहुरित्यनेन तेषामन्युत्पन्नत्वेनाननुकूलत्वमौदासीन्यं मन्यमान पुन पुनरानुकूल्य सम्पादयितुमभिप्रवृत्त इति प्रत्याय्यने। तेषां विशेषणत्रयं कृतार्थताद्योतनार्थम् अकृतार्थानामनियोज्यत्वात्। चक्रवाकी शैवलमुपनयन्त दयितमित्यन्वय।चक्रवाक्या वदने स्ववदनेन शैवल दत्तवन्त चक्रवाक्या दयितचक्रवाकमित्यर्थं। अन्यतस्पष्टम्॥१०॥

 अस्मिन्काले प्रावृट्कालश्च प्रादुरभूदिति दर्शयनाद

—

**केकयेति॥**

सीता— 

हद्धि, तदो तदो। हा! धिक्, ततस्ततः।  
हनूमान्— 

ततस्तदानीमेव विद्युत्प्रकाशे सति,

करपल्लवमात्रमुज्जिहीते  
 मदिराक्ष्या मम वारिमग्नगात्र्याः।  
इति तूर्णमुपेत्य देवि!देवो  
 मुहुरालम्बत कन्दलीर्विकोशाः॥१२॥

सीता— 

तदो तदो। ततस्ततः।  
हनूमान्— 

ततः अन्यतो गत्वा,

आपाद्य भङ्गिशयनं तरुणैः प्रवालै-  
 रालूय पुष्पमलकाभरणास्थया ते।  
वैदेहि! चरण्डि! मम जीवित! मानिनि! त्वम्  
 एहीति सान्त्वयति कामपि पुष्पवल्लीम्॥१३॥

—————————————————————————————————————————

प्रावृट्काले हि शिखिना केका केतकीसुमनसश्च भवन्ति। एवंभूतः प्रावृट्कालो विशेषतो वियोगिभिर्न सोढु शक्य इति प्राणसंशयमगादित्युक्तम्। **मुहूर्तं**आविद्युत्प्रकाशादित्यर्थं॥११॥

 एव प्राणसशय प्राप्तस्य तस्य विधातुरनुग्रहात् त्वद्दर्शनभ्रमो जीवितालम्बनमासीदित्याह**—**

**तदानीमेवेति॥** यदि कञ्चित्कालमतिक्रम्य विद्युत्प्रकाशोऽभविष्यत् तदा देवोऽवस्थान्तरमगमिष्यदित्येवशब्देन दर्शितम्। वारिमग्नगात्र्याइति शेषाङ्गादर्शनोपपत्तिभ्रम करपल्लवभ्रमस्य स्थिरत्वेहेतु। करपल्लवस्यापि निमज्जनमाशङ्कय तूर्णमुपयान कृतम्। विकोशा कन्दली विकसितानि रक्तोत्पलानि मुहुरभजत गृहीतवान्। एकस्मिन् रक्तोत्पले गृहीतेनेदं करपल्लव रक्तोत्पलमेवेति सञ्जातबोध पुनरन्यद्रकोत्पल करपल्लवभ्रमेणाग्रहीत् एवं तत्रापि बाधेऽन्यत् इत्यनेन मुहुरित्यनेन दर्शितम्। अव एव कन्दलीरिति बहुवचनम्॥१२॥

 अथ पम्पाया उत्तीर्य तरिवन प्राप्तस्य मदनोन्मादान्तरं निवेदयति**—**

**आपाद्येति॥** काञ्चित्कल्पवल्लीं दृष्ट्वा त्वद्भ्रमेण प्रवालैभङ्गि चारुतरं शयन निर्माय तेऽलकाभरणास्थया पुष्पमालूय इति सान्त्वयति—

हे!

वैदेहि। त्वमेहि इद शयनमलकुरु अनेन पुष्पेण त्वामलङ्करोमि। आभिमुख्याभावात्

**सीता—**

**होदु एदं। एत्तएण पवणपुत्त! पिअं खु इत्थिआणं। मम खु दाव सोअं वीलं अ उप्पादेदि। भणेहि भणेहि, अधण्णाए मम किदे अज्ज वि तादिसो एव्व अज्जउत्तो।**

**   भवत्वेतत्। एतावता पवनपुत्र! प्रियं खलु स्त्रीणाम्। मम खलु तावत् शोकं व्रीडां चोत्पादयति। भण भण, अधन्याया मम कृते अद्यापि तादृश एवार्यपुत्रः।**

**हनूमान्—** 

**न हि न हि सहायलाभादिदानी प्रसन्नो देवः।  
सीता—**

**अज्जउत्तस्स अणत्थमित्तं दाणिं कहेहि। आर्यपुत्रस्य अनर्थमित्रमिदानीं कथय।**

**हनूमान्—**

**ततस्तस्माद् वनादुपनीय संस्कारेण शरीरशरीरिणोरिव रामसुग्रीवयोः सम्बन्धो मया कारितः।**

**सीता—**

**तदो तदो। ततस्ततः।**

—————————————————————————————————————————

पुनरपि सम्बोधयति—

मम जीविनभूते! त्वमेव मम जीवितमित्यर्थः। अतस्त्वया विना क्षणमप्यवस्थातु न शक्नोमि अतकिं विलम्बसे। **मानिनि**! मानशीले। यत एवभूतं मा दृष्ट्वा मान नोत्सृजसि अततव मानः स्वभाव एव। **चण्डि**! यतस्त्वद्विरहसन्तापविवश मा दृष्ट्वा कारुण्यलेशमपि न करोपि अतः कठोरहृदयैव त्वमित्यभिप्राय॥ १३॥

 **पवनपुत्र! एतत्** प्रियस्य विरहदुःख **स्त्रीणां** मद्वयतिरिक्ताना **प्रियं भवतु॥** अनुरागद्योतकत्वात्। **मम त्वेतच्छोकं व्रीडां चोत्पादयति॥** मदीयशोको मया कथञ्चित् सोढु शक्य।निसर्गत एवार्यपुत्रस्य शोको मया कथञ्चिदपि सोढुं न शक्यते यतो मत्तोऽप्यार्यपुत्र एवाधिकतर प्रियतर इत्यभिप्रायः। ते गुणेषु हरत्सु इत्यादिश्रवणेन महती लज्जा च जायते। **भण भण, अधन्याया मम कृतेऽद्यापि तादृशो** दुःखविवश **एवार्यपुत्रः। न हि न हीति॥** इदानीं न शोकविवश इत्यर्थः। शोकाभावे कारणमाह**—**

**सहायेति॥ इदानीमार्यपुत्रस्यानर्थमित्रं कथयेति॥ ततो मया तस्माद्वनादुपनीय** सलक्ष्मण राम सुग्रीवसमीप प्रापय्य **रामसुग्रीवयोः** मित्रभावलक्षणः **सम्बन्धो मया कारितः संस्कारेण शरीरशरीरिणोरिव॥**जन्मान्तरार्जितपुण्यापुण्य-

हनूमान्—

ततस्तदनुभावादत्यन्तदूरीकृतवालिभयम् ऋक्षवानरैश्वर्यम् अखिलदिङ्मण्डलविषयमप्रतिहतशासनमयत्नमेव स्वामी, प्रत्यपद्यत।

सीता—

तदो तदो। ततस्ततः।  
हनूमान्— एवं सिद्धार्थः सुग्रीवः पश्चात् त्वदन्वेषणोपक्रमे स्वामिकर्मणि व्यापृतः।  
सीता—

तदो तदो। ततस्ततः।  
हनूमान्—

ततः परिहासमात्रमिव जन्मना देवानामतिशायिनः कर्मणा वानरवीरानृक्षाधिपतींश्च कृतसमयानसृजदाशाचतुष्टयम्।

सीता—

तदो तदो। ततस्ततः।  
हनूमान्—

अस्यामपि दिशि युवराजनेतृकमृक्षेश्वरपुरोगममस्मदादि विरलमादिशदिदं सैन्यम्।

सीता—

संकणिज्जा एसा आसा। तदो तदो। शङ्कनीयैषाशा।ततस्ततः।

—————————————————————————————————————————

वासना सस्कार तेन कर्तृत्वभोक्तृत्वादिधर्मयुक्त जीवात्मान प्राक्तनदेहादानीय तस्य फलोपभोगार्थं स्वार्जितेन देहान्तरेण सम्बन्धः कार्यते यथा तथेत्यर्थ। आत्मन सस्कारसाधर्म्येणात्मनाकारितस्यापि सुग्रीवरामयोस्सम्बन्धस्य राज्यप्राप्तिसीतालाभादिफललाभहेतुत्व गम्यते। शरीरशरीरिणोरिवेत्यनेन मित्रभावस्य सुश्लिष्टत्व द्योत्यते। अत्यन्तदूरीकृतवालिभयमित्यत्रात्यन्तशब्देन वालिवधो दर्शित। **स्वामी** सुग्रीव। **जन्मना परिहासमात्रमिवेति॥** "अकर्तरि च कारके संज्ञायाम्"इति कर्मणि परिहासशब्द। इवशब्दो मानार्थः। जन्मना जात्या आकृत्येति फलितोऽर्थः। परिहासमात्र परिहास्या एव। एतेन पराक्रमादिगुणशालिन इति भाति। आकारदर्शनेन यपरिहास्यत्वमात्रभ्रम स पराक्रमादिकर्मणापगच्छतीत्याह**—**

**कर्मणेति॥** देवानामिति कर्मणि षष्ठी। देवानतिशय्य वर्तन्त इत्यर्थः। **असृजत्** व्यसृजद। **आशाचतुष्टयं** प्रतीति शेषः। **विरलम्**अल्पम् **अस्मदादि** वयमादिर्यस्य तत्तथोक्तम्। युवराजोऽङ्गदो नेता यस्य तत्। जनराजो जाम्बवान्। अङ्गदजाम्बवद्धनूमदादियुक्तसैन्यादेशहेतुमुत्प्रेक्षते—

**हनूमान्—**

**ततः सर्वेषु वानरवीरेषु स्थितेष्वपि पूर्वदर्शन विस्रस्भान्मामुपह्वरमाहूतवता देवेन दत्तमुक्तं च।**

**सीता—**

**(सहर्षम्) किं किं। किं किम्।  
हनूमान्—**

**(प्रणिपत्याङ्गुलीयकं प्रयच्छति)  
सीता—**

**(सहर्षं प्रतिगृह्य निर्वर्ण्य) एदमच्चरिअं अङ्गुलीअअं।  
     एदंतपोधणेहिं दिण्णं। एदं कुमारेण आणीदं।**

**(अङ्गुलीयमादाय च विलपति)**

**  एतदाश्चर्यमङ्गुलीयकम्। एतत्तपोधनैर्दत्तम्। एतत्कुमारेणानीतम्।**

**हनूमान्—**

**एषा देवी,**

**आरोपयत्यलकमानयति स्ववक्त्रं  
 भूयः समाश्रयति बाहुलतोपपीडम्।  
प्रत्येकमर्पयति चाङ्गुलिपल्लवेषु  
 ध्यानाधिकस्तिमितमार्द्रमवेक्षते च॥१४॥**

—————————————————————————————————————————

**शङ्कनीया खल्वेषा आशा इति॥ सर्वेषु** अङ्गजाम्बवदादिषु मत्तोऽप्युत्कृष्टेषु **वानरवीरेषु स्थितेष्वपि॥** अपिशब्दो विरोधे। **मामुपह्ररं** समीपम् **आहूतवता दत्तम् उक्तं च॥** मदाह्वाने हेतु पूर्वदर्शनविस्रम्भ एवेत्युक्त्या तस्य वीरत्वादिगुणैरौद्धत्याभाव प्रतीयते। तुभ्य दत्त त्वाप्रत्युक्त चेत्यर्थात्सिध्यति। अङ्गुलीयकस्य समर्पणमेव समुचित मत्वा दानक्रियाकर्मत्वेनानभिधानम्। दानक्रियाभिधान तु दत्तवस्तुजिज्ञासोत्पादनद्वारेण समर्पणावसरलाभार्थम्। प्रतिगृह्नोति स्पर्शमात्रप्रतिग्रहः। अङ्गुलीयमादायेति पुनर्दर्शनात्। अथ बहुधा प्रत्यभिजानाति**—**

**एतदाश्चर्यमङ्गुलीयकम्। एतत्तपोधनैर्दत्तम्॥ एतत् कुमारेणानीतमिति॥ आदायेति॥**पूर्व स्पर्शमात्रेण प्रतिगृह्य प्रत्यभिज्ञाय पश्चात्कराभ्यामादायेत्यर्थः। इद लोआभरणस्सेत्यादिर्विलापो विलपतीत्यनेनोक्त'।

 आत्तेनांगुलीयकेन विलापात्पूर्वमाश्वासनप्रकारं पश्यन् अभिनन्दति**—**

**एषेति॥ एषा देवी अङ्गुलीयकमलकमारोपयति॥** अलकेषु समर्प्याश्वसिति। एव सर्वेष्वाख्यातेषु अङ्गुलीयस्य कर्मत्वमर्थात्सिध्यति। ततो

**सीता—**

**इदं लोआरणस्स आभरणं, इदं वाणासणगुणपरिखेदिअं, इदं रक्खसमाआपिसुणं, इदं रअणीसु रअणदीवो, इदं वदणालंकारविकप्पादरिसो।  
 इदं लोकाभरणस्याभरणम्, इदं बाणासनगुणपरिखिन्नम् इदं राक्षसमायापिशुनम् इदं रजनीषु रत्नदीपः, इदं वदनालङ्कारविकल्पादर्शः।**

**हनूमान्—**

**अस्याः कृते ततोऽपि शतगुणमुन्मादं कर्तुमर्हति देवः।  
सीता—**

**अङ्गुली! दाणिं अज्जउत्तहत्थब्भासविरहिदो तुवं वि। तुवं वि अज्जउत्तेण पाणिणा गहीदोऽसि। तव केण विवण्णत्तणं जादं। तुवं वि अहं विअ रक्खसबन्दीभूदो।  
 अङ्गुलीयक! इदानीमार्यपुत्रहस्ताभ्याशविरहितस्त्वमपि। त्वमप्यार्यपुत्रेण पाणिना गृहीतोऽसि। तव केन विपन्नत्वं जातम्, त्वमप्यहमिव राक्षसबन्दीभूतः।**

—————————————————————————————————————————

बदने समर्प्य**बाहुलतोपपीडं**बाहुलताभ्यामगुलीयकमुपपीड्य**भूयः समा**

**श्रयति** आलिङ्गति। अनेनागुलीयाश्लेषे भावनाबलपरिकल्पितप्रियतमाश्लेषबुद्धिर्द्योत्यते। अत एव आलिङ्गिदा विअ इति वक्ष्यति। ततोऽङ्गुलीषु समर्प्य ध्यानाधिकमवेक्षते च। अन्तरा ध्यानेन दयितगोचरेण सङ्कल्पेनाधिक युक्तमित्यर्थ। अवेक्षणस्य स्तिमितत्व ध्यानस्यानुभाव। यतोऽवेक्षण स्तिमितं ततो ध्यानाधिकमिति योज्यम्। अङ्गुलीयकदर्शने यच्चेतस्सुख तस्यानुभावोऽवेक्षणस्यार्द्रत्वमिति॥१४॥

 **एतल्लोकाभरणस्याभरणम्, इदं बाणासनगुणपरिखिन्नम्, इदं राक्षसमायापिशुनम् इदं रजनीषु रत्नप्रदीपः, इदं वदनालङ्कारविकल्पितादर्शः॥** वदनालङ्कारदर्शनार्थं परिकल्पित आदर्श। आदर्शत्वेन परिकल्पितमित्यर्थ। **अस्याः कृते॥ ततोऽपि॥** पूर्वदृष्टादुन्मादाच्छतगुणम्। पूर्वं देवस्योन्मादोऽतिकष्ट इति बुद्धिरभूत् इदानीं तु एवंभूताया अस्या दर्शनेऽल्पीयानेव देवस्योन्माद इति मतिर्भवति। **हे! अङ्गुलीयक! इदानीमार्यपुत्रहस्ताभ्याशविरहितः त्वमपि॥** अपिशब्देनाहमिवेति दर्शयति। **त्वम-**

हनूमान्—

रघुवृषभकराङ्गुलीवियोगादधिगतविश्रममेषु वासरेषु।  
विरहदहनवेदनापरीतं नयति नताङ्गि! तवाङ्गमङ्गुलीयम्॥१५॥

सीता— किं णु खु करिस्सं। किं नु खलु करिष्यामि।  
हनूमान्— (आत्मगतम्) अस्याः खलु,

शरपाण्डुरगात्रेषु श्यामां पुलकितामपि।  
अङ्गुलीयस्य चरतः पश्यामि पदवीमहम्॥१६॥

सीता— वाचइस्सं दाव दाणिं णामक्खरं। (उत्तानहस्तावलोकयति) वाचयिष्यामि तावदिदानीं नामाक्षरम्।

—————————————————————————————————————————

**प्यार्यपुत्रेण पाणिना गृहीतमसि॥** अहमिवेत्यर्थः। **तव केन विपन्नत्वं जातं** त्वं त्वहमिव न राक्षसेन हृतमिति किंशब्देन दर्शितम्।**त्वमप्यहमिव राक्षसबन्दीभूतमिति॥** अथ सीताया विलपने रामहस्तवियोगाद् अंगुलीयकस्य केवल शोचनीयत्वमेव जात नान्यकिञ्चित्प्रयोजनमित्युक्तमिव भाति तन्न।

 तद्यथेत्याह

—

**रघुवृषभेति॥** हे! नताङ्गि! रघुवृषभकराङ्गुलीवियोगाद्धेतो त्वदङ्गं प्राप्य इदमङ्गुलीय कर्तृ तवाङ्ग कर्म एषु वासरेषु अधिगतविश्रमं नयति करोतीत्यर्थः। अधिगतप्राप्तो विश्रमो विरहदहनवेदनोपशमो येन तत्तथोक्तम्। एषु वासरेष्वित्यनेन मारुतिना तस्माद्वासरात्प्रभृति राघवसङ्गमदिवसपर्यन्ता भविष्यन्तो वासराः स्वबुद्ध्या परिच्छिना अभिधीयन्ते। परिच्छिन्नत्वेन वासराणां बहुत्व नास्तीति दर्शितम्। भर्तृसङ्गम यावदनेनागुलीयेन तव विरहवेदना सोढव्या भविष्यतीति समष्ट्यर्थः॥१५॥

 **किन्नु खलु करिष्यामीति॥** अगुलीयकप्रदानस्यानुरूप किं कर्म करिष्यामीत्यर्थः। किन्नु खल्वितीय चिन्ता चूडामणिप्रदानस्य बीजभूता।

 **शरेति॥** अंगुलीयकसंस्पर्शसमकालमेव विरहपाण्डिम्नोऽपगमं श्यामत्वचोच्यमान विरहवेदनायाअल्पीयस्त्वं द्योतयितुम्। पुलकितामित्यनेनानन्दायिर्भावो दर्शित। अनेन दयिताङ्गसस्पर्शदेशीयत्वमगुलीयकसस्पर्शस्य दर्शितम्। अत एवालिङ्गितेवार्यपुत्रमिति वक्ष्यति॥१६॥

**हनूमान्—**

**अरुणे परिशीर्णमञ्जलौ निपतन्तो नयनोदबिन्दवः।  
शकलीकृतमौक्तिकत्विषो हिमलेशा इव पङ्कजोदरे॥१७॥**

**सीता—**

**भद्द! तव दंसणमत्तेण अहिमुहं देवदं ति मए विण्णादं। अवि अ अङ्गुलीअप्पदाणेण आलिंगिदा विअ अज्जउत्तं। दाणिं उण वअणस्सवणे सकुदूहलं मे हिअअं। ण उण हिरण्णाणत्थं अवरं। अज्जउत्तस्स अहिण्णाणवअणं मे भणेहि।  
 भद्र! तव दर्शनमात्रेणाभिमुखं दैवतमिति मया विज्ञातम्। अपि चाङ्गुलीयप्रदानेन आलिङ्गितेवार्यपुत्रम्। इदानीं पुनर्वचनश्रवणे सकुतूहलं मे हृदयम्। न पुरभिज्ञानार्थमपरम्। आर्यपुत्रस्याभिज्ञानवचनं मे भण।**

**हनूमान्—**

**अत्रभवत्या वञ्चनाभूमौ वर्तमानाया अभिज्ञानदृढीरणार्थमिदमप्याह।**

—————————————————————————————————————————

**अरुण इति॥** वाचनासमय उत्तानहस्तत्वात्करयोरञ्जल्यात्मकत्वम्। परिशीर्णपरितः शर्णविस्तृत यथा भवति तथा निपतन्तो नयनोदबिन्दवः हर्षाश्रुबिन्दव। अरुण इत्यञ्जलिपङ्कजोदरयो साधारण विशेषणम्। शकलीकृतमौक्तिकत्विष इति विशेषणमश्रुविन्दुहिमकणानां साधारणम्। पूर्णोपमा चेयम्॥१७॥

 **तव दर्शनमात्रेणेति॥** नेदानीमद्गुलीयदर्शनात् त्वयि विधास इति मात्रचा दर्शितम्। दर्शनानन्तरमेवार्यपुत्रदूतत्वनिश्चयात् देवतानामाविमुख्य मया विज्ञातम्। **अपि चाङ्गुलीयकप्रदानेनालिङ्गितेवार्यपुत्रम्॥** दूतबुद्ध्या भाविसङ्गमो निश्चितः। अङ्गुलीयकप्रदानेन इदानीमेवार्यपुत्रसञ्जोजात श्वेत्यर्यः। **इदानीं पुनर्वचनश्रवणे सकुतूहलं मे हृदयं॥** उक्तं चेत्यनेनोक्तस्य वचनस्य अवणइत्यर्थ। **न पुनरभिज्ञानार्थमपरम्॥** त्वद्दर्शनादङ्गुलीयकदर्शनाच्चाधिक नापेक्ष्यते। **आर्यपुत्रस्याभिज्ञावचनंमे भणेति॥** प्रसाधारणं चिह्नं तज्जन्य ज्ञान वाभिज्ञानम्। **वञ्चनाभूमौ॥** यञ्चना माया तस्या भूमि सायाप्रयोगनिपुणाना राक्षसानां भूमिर्लक्केत्यर्थः। अनेन भूयसां प्रत्ययकारणानामपेक्षादर्शिता। अभिज्ञानदृढीकरणार्थ पूर्वपूर्वा-

**सीता— किं णु खु। अवहिदम्हि। नकिं नु खलु। अवहितास्मि।  
हनूमान्— शृणोतु स्वामिनी।**

**आयातं मामपरिचितया वेलया मन्दिरं ते  
 चोरो दण्ड्यस्त्वमिति मधुरं व्याहरन्त्या भवत्या।  
मन्दे दीपे मधुलवमुचां मालया मल्लिकानां  
 बद्धं चेतो दृढतरमिदं बाहुबन्धच्छलेन॥१८॥**

**सीता— (सहर्षमात्मगतम्) दाणिं आसालदे! पसवं बंधेहि। तुमं दाव मारुइणा अमिदेण सिंचीअसि। हिअअ!तुवं वि लद्धप्पवेसमग्गोसि अज्जउत्तेण। जीविअ! तुवं वि जमलोअस्स अद्धपहे णिवुत्तोसि। (प्रकाशम्) पवणतणअ! तुज्झ किं वि भणिदुकामम्हि। भणिदव्वं पुण ण जाणामि। अत्थि तव गुरुमारुओ लोअस्स पाणो, मम खु दाव तुवं पाणो संवृत्तो।**

—————————————————————————————————————————

भिज्ञानदृढीकरणमुत्तरोत्तराभिज्ञानप्रयोजनम्।

 अभिज्ञानवचनमाह**—** **आयातमिति॥** अपरिचितया वेलया दीपे मन्दे सति ते मन्दिरमायात मां प्रति त्वं चोरो दण्ड्य इति मधुर व्याहरन्त्या भवत्या मल्लिकाना मालया बाहुबन्धच्छलेन दृढतरमिद चेतो बद्धमित्यन्वयः। वेला कालनित्यं परिचितो यः शय्यागृहागमनकालःतमतीत्य गुरुजनपरिचर्यादिकार्यान्तरेणसविलम्बं ते शय्यागृहमायातमित्यर्थः। चोरशब्देनान्याङ्गमनमारोप्य सूच्यते। न हि स्वप्नेऽपि जानक्या अन्याङ्गनागमनशङ्कास्ति अतो दयितचित्तविलोभनार्थमतिमनोहरक्रीडाविशेष एवायम्। यतस्त्वं चोरः अतस्त्व दण्ड्य इति मां प्रति मधुर व्याहरन्स्या। व्याहरणस्य माधुर्योक्त्या तच्छ्रवणेनानन्दातिशयः सूच्यते। मल्लिकानां मालयेत्यनेनानुकूल्याभावेसौकुमार्यातिशयेन तया बन्द्धुमशक्यत्वाद्बन्धनार्थं बाह्वोर्बुद्धिपूर्वमानुकूल्यं सम्पादितमिति द्योत्यते। बाहुबन्धच्छलेनेत्यनेन बन्धनेन वाह्वोःकिचिंद्वैवश्य जातं चेतसस्तु मनोज्ञतमक्रीडाविशेषजनितानन्दनिमग्नत्वेन दृढतरं बन्धनं जातम्। अपह्नुतिरलङ्कारः। “प्रकृत यन्निषिध्यान्यत्साध्यते सा त्वपह्नुतिः" इति तल्लक्षणम्॥१८॥

 अथानन्यवेद्याभिज्ञानवचनश्रवणेनात्वन्त विश्वासमुपगता सहर्षमाह—**इदा**-

इदानीमाशालते! प्रसवं बध्नीहि। त्वं तावत् मारुतिना अमृतेन सिच्यसे। हृदय! त्वमपि लब्धप्रवेशमार्गमस्यार्यपुत्रेण। जीवित! त्वमपि यमलोकस्यार्धपथे निवृत्तमसि। पवनतनय! तव किमपि भणितुकामास्मि। भणितव्यं पुनर्न जानामि। अस्ति तव गुरुर्मारुतो लोकस्य प्राणः। मम खलु तावत्त्वं प्राणः संवृतः।

हनूमान्— दक्षा खलु देवी भृत्यसान्त्वने। (अधोमुखस्तिष्ठति)  
सीता—पभञ्जणसूणो! कहेहि कहेहि। अच्चरिअं खु एदं। केण दाणिंउवाएण एत्थ आअदो लंघिदो वा अअं महासमुद्दो। प्रभञ्जनसूनो! कथय कथय। आश्चर्यं खल्वेतत्। केनेदानीमुपायेनात्रागतो लङ्घितो वायं महासमुद्रः।

**हनूमान्— ततस्तदाज्ञां देवस्य शेषमिव शिरसा प्रतिगृह्य प्रक्रान्तमिमां दिशं वानरसैन्यमासीत्।**

—————————————————————————————————————————

**नीमिति॥ इदानीम् आशालते! प्रसवं कुसुम वध्नीहि॥ त्वं तावन्मारुतिनामृतेन सिच्यसे॥ हृदय! त्वमप्यार्यपुत्रेण लब्धप्रवेशमार्गमसि॥ जीवित! त्वमपि यमलोकस्यार्धपथे निवृत्तमसीति॥ पवनतनय! तव किमपि भणितुकामास्मि॥ भणितव्यं न जानामि॥** एवं महतो व्यसनादुत्तारयन्त त्वां समुचितेन वचनेन सभावयितुं महती वाञ्छास्ति किं तदेतदनुरूप समुचित वचनमिति न जानामीत्यभिप्रायः। **अस्ति तव गुरुर्मारुतो लोकस्य प्राणः प्राणभूत**।**मम खलु तावत्त्वं प्राणः संवृत्तः॥** त्व मम प्राण इति वचनं भृत्यसान्त्वनप्रकार एव व्यसनमुत्तारकस्तु वस्तुतस्तव भर्तैवेत्यभिप्रायेणाह— **दक्षेति॥ प्रभञ्जनसुनो! भणभण, केनोपायेन लङ्घितो वायं महासमुद्रः॥**लङ्कायामस्मिन्नुद्याने शिंशपामूले ममावस्थानमिति केनोपायेनावधार्यागत इत्यर्थ। अवधारितेऽपि मम वृत्तान्ते केनोपायेन महासमुद्रो लङ्घित इति सोपस्कारं व्याख्येयम्। **ततः** अगुलीयकदानानन्तरं **तदाज्ञाम्** आदिशदिदंसैन्यमित्यनेनोक्तां प्रतिगृहीतदेवाज्ञस्य सुग्रीवस्याज्ञा**देवस्य शेषमिव** देवेनालंकृता मालामिव**शिरसा प्रतिगृह्य इमां दिशं** प्रति तस्मादद्रेर्माल्यवतः **प्रकान्तं** निर्गतम्

**सीता— तदो तदो। ततस्ततः।  
हनूमान्— ततः खलु,**

**मेधावृतासु जगतीधरकन्दरासु  
 रोधोवनेषु सरितां सरसद्रुमेषु।  
वेलातटे जलनिधेरपि ते विनिद्र-  
 मन्वेषणाय समयो गमितः कपीद्रैः॥१९॥**

**सीता— तदो तदो। ततस्ततः।  
हनूमान्— ततोऽतिक्रमणात्समयस्य सर्वे वानरपतयः प्रायोपवेशनमतिं चक्रुः।  
सीता— हद्धि, तदो तदो। हा! धिक्, ततस्ततः।  
हनूमान्— ततो हतायुषो जटायुषः सहजः सम्पातिर्नाम गृध्रराजः स्वरोपलम्भेन तां प्रायोपवेशनभूमिमभिगतवानासीत्।**

**सीता—तदो तदो। ततस्ततः।  
हनूमान्— ततः स खलु स्वामिनि! तवेमामवस्थां सहोषित इव व्यक्तमस्मान् न्यवेदयत्।  
सीता— अहो! उपआरपक्खा सा जादी। पुव्वं वि तस्स भादा मम कारणादो उज्झिदवन्तो पाणाणि। तदो तदो।**

**अहो! उपकारपक्षा सा जातिः। पूर्वमपि तस्य भ्राता मम कारणादुज्झितवान् प्राणान्। ततस्ततः।**

—————————————————————————————————————————

**आसीत्॥** प्रतिष्ठत इतिवत् प्रशब्दो निर्गमनार्थयोतकः।

** मेघेति॥** ततस्तैः कपीन्द्रैस्ते अन्वेषणाय सञ्चरद्भिरित्यध्याहार्यम्। **विनिद्रं समयो गमितः॥** विनिद्रमित्यनेनान्वेषणे तात्पर्यं दर्शितम्। कुत्रेत्यत आह— **मेघेत्यादिना॥** अत्र च पर्वतनदीतीरवनसमुद्रवेलातटानां क्रमो विवक्षितः। अतः परं स्पष्टोऽर्थः॥१९॥

 **सहोषित इव॥** यो नित्यं सह वसति स सहोषितः। **अहो! उपकारपरा सा जातिः। पूर्वमपि तस्य भ्राता मम कारणात् प्राणानुज्झितवान्॥**तवकारणादित्यस्यैव व्याख्या मम कारणादित्यस्यापि। एवकेनोपायेन

हनूमान्— ततस्तदुपदेशात् लङ्घितो महार्णवः। प्राप्तमिदमुद्यानम्।  
सीता— मम सोअसाअरो खु तुए लंघिदो। वसणकण्णधार! मारुदसूणो! कहेहि इमस्स वसणस्स परिअवसाणकालो कदमो।  
 मम शोकसागरः खलु त्वया लङ्घितः। व्यसनकर्णधार! मारुतसूनो! कथयास्य व्यसनस्य पर्यवसानकालः कतमः।

हनूमान्— तवास्ति भर्तृसन्देशः।  
सीता— अत्थि मम संदेसो।अणुग्गहिदम्हि। अस्ति मम सन्देशः। अनुगृहीतास्मि।

हनूमान् — अयं भर्तृसन्देशः।

सदसि नमयता धनुर्मया त्वं  
 गुरुजघने! गुरुमन्दिरादवाप्ता।  
दशवदननिरोधनादपि त्वां  
 युधि विनमय्य शरासनं हरामि॥२०॥ इति।

सीता— रक्खसस्स पाणाणि पुडमं गेह्णिअ पच्चा मं हरिस्सदि

—————————————————————————————————————————

मद्वृत्तान्तपरिज्ञानमित्यस्य प्रश्नस्योत्तर दत्वा समुद्रलङ्घन तूपायनिरपेक्षमेवेति दर्शयन्नाह— **लङ्घित इति॥ मम शोकसागरः खलु त्वया लङ्घितः॥ व्यसनकर्णधार! मारुतसूनो! अमुष्य व्यसनस्य पर्यवसानकालः कतमः॥** मारुते कर्णधारत्वारोपेण व्यसनस्य समुद्रत्वं गम्यते। कर्णधारो नाविक।

 **सदसीति॥** हे! गुरुजघने!यथा मया पूर्वं सदसि अन्यैः क्षत्रियवीरैर्दुरानम त्रैयम्बक धनुर्नमयता जनकमन्दिरादवाप्ता तथा इदानीं दशवदनस्य निरोधनात् निरोधगृहादपि। अधिकरणे ल्युट्। युधि शरासन विनमय्य हरामि युद्धे दशग्रीवमुद्दिश्य शरासननमनं दशग्रीवनिग्रह विना न पर्यवस्यतीत्यपर्यवसानलभ्यत्वाद् दशग्रीवनिग्रहस्यानमिधानम्। अनेन त्रैयम्वकधनुर्भङ्गादपीषत्करत्वं रावणवधस्य द्योत्यते॥२०॥

राक्षसप्राणान् प्रथमं गृहीत्वा पञ्चान्मां हरिष्यत्यार्यपुत्रः॥

**खु अज्जउत्तो। जइ एव्वं, किं दाणिं विलम्बसि। गच्छ सिग्घं। गेह्णइमं चूडामणिं इसीणं अणुग्गहं। अज्जउत्तो वि दाव इमं पेक्खिअ अणुपेक्खिदव्वो भवे।**

**(चूडामणि प्रयच्छति)**

** राक्षसस्य प्राणान् प्रथमं गृहीत्वा पश्चान्मां हरिष्यति खल्वार्यपुत्रः। यद्येवम्, किमिदानीं विलम्बसे। गच्छ शीघ्रम्। गृहाणेमं चूडामणिमृषीणामनुग्रहम्। आर्यपुत्रोऽपि तावदिमं प्रेक्ष्यानुपेक्षितव्यो भवेत्।**

**हनूमान्—(आत्मगतम्) अहो! प्राप्तज्ञता दाक्षिण्यं च देव्याः। (प्रकाशम्) प्रसीदतु स्वामिनी। (प्रतिगृह्णाति)**

**सीता— अज्जउत्तो जह सोअपरवसो ण होइ तह मे उत्तंतं तस्स भणेहि।  
      आर्यपुत्रो यथा शोकपरवशो न भवति तथा मे वृत्तान्तं तस्य भण।**

**हनूमान— अनुगृहीतोऽस्मि।**

**सीता— गच्छ दाणिं तुवं। अहं वि पुरो विअ सिंसपासंसिदा भविअ तुम्हाणं वृत्तंतं पडिपालेमि।**

**     गच्छेदानी त्वम्। अहमपि पुरोवत् शिंशपासंश्रिता भूत्वा युष्माकं वृत्तान्तं प्रतिपालयामि।**

—————————————————————————————————————————

तत्, तथैव युक्तमिति वाक्यपरिसमाप्ति। **यद्येवम्, किमिदानीं विलम्बसे॥** विलम्बो न कर्तव्य इत्यर्थ। **गच्छ शीघ्रं गृहाणेमं चूडामणिमृषीणामनुग्रहम्॥** **आर्यपुत्रोऽपि तावदिमं प्रेक्ष्यानुपेक्षितव्यो भवेत्॥** यथाङ्गुलीयकदानेनार्यपुत्रस्य मय्युपेक्षा नास्तीति मम बुद्धिरभूत तथा चूडामणिदर्शनेऽस्या मय्युपेक्षा नास्तीति बुद्धिर्भविष्यति। एतावन्तं काल मत्परैवेयमिति ज्ञास्यतीत्यर्थ। **अहो! इति॥ प्राप्तज्ञता** उचितज्ञता। **दाक्षिण्यं** परचित्तानुवर्तित्वम्। अनेन कर्मणा मम स्वामिनश्च चित्तमनुरञ्जितम्। **आर्यपुत्रो यथा शोकपरवशो न भवेत् तथा मे वृत्तान्तं भण॥ त्वमपि गच्छ॥ अहमपि पुरोवदिमां शिंशपां संश्रिता युष्माकं वृत्तान्तं प्रतिपालयामि॥**

हनूमान्— यदाज्ञापयति स्वामिनी।

रक्षोवधाद्विरतकर्म विसृज्य चापं  
  गोधाङ्गुलित्रपदवीषु धृतव्रणेन।  
रेखातपत्रकलशाङ्कितलेन रामो  
 वेणीं करेण तव मोक्ष्यति देवि! देवः॥२१॥

सीता— अविग्धं ते होदु।अविघ्नं ते भवतु।

(निष्क्रान्तौ)

**इति शक्तिभद्रविरचिते चूडामणिनाटके षष्ठोऽङ्कः।**

<MISSING_FIG href="../books_images/U-IMG-1721371520Screenshot2024-07-09103515.png"/>

—————————————————————————————————————————

 अथ गच्छन्मारुतिरचिरभाविप्रियसङ्गमवचनामृतेनाप्याययति— **रक्षोवधादिति॥** ताटकादिरावणपर्यन्ताना रक्षसां वधाद्धेतो विरत कर्म व्यापारो यस्य तत् तथोक्तम्। तथाविध चापं विसृज्य निधाय। अनेन प्रसाधितसर्वरक्षोवधप्रतिज्ञत्वेन कामानुभवाधिकारो द्योत्यते। करेण तत्र वेणीम्। विरहचिह्नभूतजटारूपेण बद्ध केशैकदेशो वेणी। देवस्ता मोक्ष्यति। **गोधाङ्गुलित्रपदवीषु॥** गोधा करबन्धनार्थो गुण अङ्गुलित्रमङ्गुलिबन्धनार्थ तयो पदवीषु स्थानेषु धृतव्रणेन धृतव्रणकिणकणिकेनेत्यर्थः। एतज्ज्याघातकिणस्याप्युपलक्षणम्। अनेन वीरत्वसूचकाना व्रणकिणाना सभोगशृङ्गारोद्दीपनविभावस्वं दर्शितम्। **रेखातपत्रकलशाङ्कितलेन** रेखारूपेणातपत्रेण कलशेन चाङ्कि चिह्नसहितं तलयस्य तत्तथोक्तम्। अयमप्युद्दीपनविभाव। अचिरभाविन भर्तृसङ्गममनुध्यायैवानतिशोका भूत्वास्मदागमन प्रतिपालयेत्यभिप्राय॥२१॥

इत्याश्चर्यचूडामणिविवृतौ षष्ठोऽङ्कः।

<MISSING_FIG href="../books_images/U-IMG-1721371520Screenshot2024-07-09103515.png"/>

अथ सप्तमोऽङ्कः।

(ततः प्रविशति विद्याधरः प्रियया सह)

विद्याधरः— सौदामिनि! अद्यापि तावद्विद्यादैवतमाराधयता मया नोपलक्षितो महेन्द्रसेवाकालः। तत् खिन्नापि मामनुगच्छ गमनत्वरया कालं नातिपातयावः।

सौदामिनी— अज्ज! आअदम्हि।आर्य। आगतास्मि।  
विद्याधरः—

सौदामिनि। एहि।

साधु संयमय मूर्धजन्मना-  

 मुच्छ्वसत्कुसुमदाम बन्धनम्।  
कुण्डलांशुरचितेन्द्रकार्मुकं  
 कार्मुकभ्रु! रचय स्तनांशुकम्॥१॥

——————————————————————————————————————————————

**आश्चर्यचूडामणिनाटकेऽङ्क षष्ठो मया व्याकृत एष कृच्छ्रात्।  
व्याख्यास्यतेऽस्माभिरनन्यचित्तैरन्त्यस्तथाङ्कोऽपि गभीरहृद्यः॥**

(हरिर्हरति पापानि दुष्टचिचैरपि स्मृत।  
अनिच्छायापि सस्पृष्टो दहत्येव हि पावक॥)

 अथ विष्कम्भमाश्रित्य रावणवधं सूचयितुं विद्याधरमिथुनस्य प्रवेश। सुमेरुशिखरनिवासी कश्चित् विद्याधरः प्रियया सह महेन्द्रसेवार्थं जिगमिपुस्तां प्रत्याह

—

**सौदामिनीति॥ अद्यापि** अस्मिन्दिवसे एतावन्तं काल **मया महेन्द्रसेवाकालो नोपलक्षितः॥** इदानीमेव स्मृत इत्यर्थः। अपिशब्देनात्यासन्नेऽपि सेवाकाले न स्मृतिरभूदिति दर्शितम्। अस्मरणे हेतुमाह

—

**विद्यादैवतमाराधयतेति॥** यत्प्रसादात् विद्याधरत्वं तद्दैवतमित्यर्थ। तत्तस्मात्सेवाया आवश्यकत्वात् खिन्नापि दैवतपूजार्थ व्रतक्लिष्टापि **मामनुगच्छ गमनत्वरया कालं नातिपातयावः॥** यथाकाल सेविष्यावर इत्यर्थः।

** साध्विति॥** हे! कार्मुकभ्रु! सत्वरयानार्थं मूर्धजन्मनां बन्धन केशपाशं साधु सयमय। साध्वित्यनेन यथा सत्वरगमने श्लथन न भवेत्तथा संयमयेति दर्शितम्। उच्छ्वसन्ति परिमलोद्गारीणि कुसुमानि माला च यत्र तत्तथोक्तम्। स्तनांशुक च रचय स्तनयोस्संयमयेत्यर्थः। कुण्डलांशुरचितमिन्द्र-

सौदामिनी—अज्ज! एव्वं दाव करिस्सम्। आर्य! एवं तावत् करिष्ये।

(उभावाकाशयानं निरूपयतः)

विद्याधरः— सौदामिनि! पश्य पश्य—

द्रुतमञ्जननीलमावयोः खं  
 शिखरादुत्पततोः शिलोच्चयस्य।  
अनुपूर्विकया विकारजातं  
 ग्रसमानेव वसुन्धरा विभाति॥२॥

सौदामिनी— अज्ज! कुलपव्वदा दाणिं संसहदा संवुत्ता। आर्य! कुलपर्वताः इदानीं संशयिताः संवृताः।

विद्याधरः— अहो नु खलु सुभगमस्माकमध्वगमनम्। एकत प्रियापयोधरस्पर्शः अन्यतो दिग्वधूपयोधरस्पर्शः।

विधुतो व्रजामि सुरलोकमारुतै-  
 र्मरुतां पथा मरतकोपलत्विषा।  
जलभारसान्द्रमुदरं पयोमुचा-  
 महमालिखन् वलयवज्रकोटिभिः॥३॥

—————————————————————————————————————————

कार्मुक यस्मिन्केशबन्धने तत् तथोक्तम्। प्रत्युप्तनानावर्णरत्नत्वेन कुण्डलांशूनामेवोर्ध्वप्रसृतानामिन्द्रकार्मुकत्वाध्यवसायाद् उत्प्रेक्षेयम्। केशपाशस्य मेघसादृश्यमुत्प्रेक्षाया बीजम्॥१॥

 **द्रुतमिति॥** शिलोच्चयस्य पर्वतस्य शिखराद् द्रुत खमुत्पततोरावयोरनुपूर्विकया क्रमेण उत्पतनक्रमानुसारेण वसुन्धरा स्वविकाराया वृक्षादीनां जात ग्रसमानेव विभाति। अत्र दूरत्वदोषेण ह्रस्वत्वह्रस्वतरत्वादिभ्रमस्य कारणत्वेन ग्रसनक्रिया उत्प्रेक्ष्यते॥२॥

 **आर्य! कुलपर्वता इदानीं संशयिताः** अस्तित्वनास्तित्वसंशयगोचरा**संवृत्ताः।** अहो नु खल्वित्यानन्दे। दिग्वधूपयोधरस्पर्श इत्यत्र पयोधरशब्दः श्लिष्टः। शब्दश्लेषेणमेघसस्पर्शस्य स्तनस्पर्शत्व गम्यते।

 **विधुत इति॥** अह मरतकोपलत्विषा मरुतां पथा वायुमार्गेण सुरलोकमारुतैः विधुतसम्यक् स्पृष्टो व्रजामि। विधुत इत्यनेन सम्यक्स्पर्शो लक्ष्यते कम्पने पीडाप्रसङ्गात् ॥३॥

(नेपथ्ये)

**आदत्तामग्निरद्यप्रभृति हुतमसन्दूषितं यातुधानै-  
 राप्लुत्याकाशगङ्गापयसि सुनिवृषाः सप्त सन्ध्यां जपन्तु।  
भानोर्वाहा भजेरन्नचकितमृजुना वर्त्मना मन्दराद्रिं  
 साध्व्यश्चारित्रभङ्गाज्जहतु भयमपास्तार्गला द्यौरपि स्यात्॥४॥**

**विद्याधरः— अये! जगद्घोषणेव। निहतेन रावणेन भवितव्यम्।**

**सौदामिनी—अहं वि तं पव्व तक्केमि। अदिक्कंदे दिअहे पवुत्ता वत्ता, किदं रामेण रक्खसउलं रावणमत्तावसेसं ति।**

**अहमपि तदेव तर्कयामि। अतिक्रान्ते दिवसे प्रवृत्ता वार्ता, कृतं रामेण राक्षसकुलं रावणमात्रावशेषमिति।**

**विद्याधरः—अद्योद्धृतकण्टकं त्रैलोक्यमासीत्।**

—————————————————————————————————————————

** आदत्तामिति॥** इतः पूर्वमग्निहोत्रादीना यातुधानदूषितत्वेन कर्मानुष्ठान नाभूत्, अत पर राक्षसाना वधेन कर्मानुष्ठानादग्निर्हविरादत्तामित्यर्थ। **मुनिवृषाः** मुनिश्रेष्ठाः। सन्ध्याशब्देन सन्ध्याममयजप्यो मन्त्रो लक्ष्यते। पूर्वं रावणाज्ञया लङ्का परिहृत्य वक्रेणमार्गेण गमनादृजुना वर्मनेत्युक्तम्। साध्व्यः पतिव्रता चारित्रभङ्गार्थमुद्यताना रावणादीनां वधेन चारित्रभङ्गात् भयं जहतु। **अपास्तार्गला॥** अर्गलाशब्देन प्रतिबन्धो लक्ष्यते। स्वर्गनिवासप्रतिबन्धकस्य रावणस्य वधेन देवा स्वर्गे निष्प्रतिबन्ध निवसन्त्विति वाक्यावसानम्। इतरथा पूर्ववाक्यैस्सहैकरूप्यमस्य वाक्यस्य न स्यात्॥४॥

 **जगद्धोषणेवेति॥** जगति घोषणं जगद्घोषणम्। घोषणमुच्चैः शब्दोचारणम्। रघुनाथाज्ञया कस्यचित् जगद्वासिविषयं घोषणमित्यर्थ। आदत्तामित्यनेन त्रैवर्णिकानामेव कर्मानुष्ठानाधिकारात् भूमण्डलविषय घोषण कृतम्। द्वितीयतृतीयपादाभ्यामन्तरिक्षविषयम्। अपास्तेत्यनेन स्वर्गविषयम्। साध्व्यइत्यनेन सकलभुवनपतिव्रताविषयम्। अनेन जगद्घोषणेन हेतुना **रावणेन निहतेन भवितव्यम्।** रावण निहतंमन्य इत्यर्थ। **अहमपि तदेव तर्कयामि॥ अतिक्रान्ते दिवसे वार्ता प्रवृत्ता, कृतं रामेण राक्षसकुलं रावणमात्रावशेषमिति॥** लोककण्टकस्य रावणस्य वधेन निरुपद्रवमासीदित्यर्थः।

सौदामिनी— अज्ज उच्छसिदाणि पदिव्वदाणं हिअआणि। अद्य उच्छ्वसितानि पतिव्रतानां हृदयानि।  
विद्याधरः— साम्प्रतम् अभिलषितसिद्धिसम्फुल्लाक्षं सहस्राक्षं सभाजयिष्यावः।

(निष्क्रान्तौ)

मिश्रविष्कम्भः।

<MISSING_FIG href="../books_images/U-IMG-1721446030Screenshot2024-07-09103520.png"/>

(ततः प्रविशति भेरीं प्रहरन् पर्यटन् जाम्बवान्)

जाम्बवान्— (उक्तमनुकृत्य)

वेगादुत्पततो विधूय नमुचिं पादस्य पत्युश्चिता-  
 मग्रे सञ्चरता मया मुहुरभूद् भेरी गभीरं हता।  
रामेणापि दशाननं हतवता व्यापारितोऽयं जनः  
 तस्मिन् कर्मणि कर्म नूनमुचितं लोकोऽयमालम्बते॥५॥

महानयं भारः। साधयामस्तावत्। (निष्क्रान्तः)

—————————————————————————————————————————

** अद्य पतिव्रतानां हृदयान्युच्छ्वसितानीनि॥ साम्प्रतमिति॥**स्पष्टोऽर्थ। अरिजयानन्तरं भेरीप्रहारेण जयोद्धोषणा राज्ञा धर्म विशेषतो रावणभयान्निजगृह परित्यज्य तत्र तत्र गिरिगुहादिषु निलीनान् जनान् प्रति पूर्ववत्स्वपदप्रतिष्ठापनार्थं तदुद्धोषणा कर्तव्येतिपरिचितत्रिभुवनो जाम्बवास्तदर्थं रघुनाथेन नियुक्त इति विष्कम्भकाङ्कयोर्मध्ये जाम्बवतप्रवेशस्य नासङ्गतिराशङ्कनीया। **उक्तमनुकृत्येति॥** उक्तमादत्तामित्यादिवाक्य पुनरप्युक्त्वेत्यर्थ। आहेति शेष। भेरीप्रहारकर्मणि पूर्वाभ्यास तदानीन्तनात् भेरीप्रहारादुद्बुद्धसस्कारोऽनुस्मरति।

 **वेगादिति॥** चिता पत्यु चिच्छन्देन बुद्धिवाचिना तत्सम्बन्धात् चेतना ब्रह्मादयो लक्ष्यन्ते। तेषा पत्युर्नियामकस्य विष्णोरुपेन्द्रस्येत्यर्थः। तस्य पादस्याग्रे सञ्चरता मयेत्यन्वय। यथोक्त श्रीमद्भागवते— "जाम्बवानृक्षराजस्तु भेरीशब्दैर्मनोजवः। विजय दिक्षु सर्वासु महोत्सवमघोषयत्॥” इति। पादविशेषणं**—**

**नमुचिं विधूयोत्पतत इति॥**बलिभृत्यो नमुचिर्नामासुरः स्वाभिनियोग विना विविक्रमस्योत्पतन्त पादं निरोद्धु प्रवृत्त तमुत्पतनवेगेनैव हत्वा पुनरपि वेगादुत्पततः पादस्येत्यर्थः। अग्रे सञ्चरतेत्यनेन तदानीं पादजवानुरूपः आत्मनो

**(ततः प्रविशति रामः सन्नाहवेषमपास्य लक्ष्मणविभीषणसुग्रीवैः सह)**

**रामः— (विभीषणमवलोक्य) वयस्य! विभीषण!**

**नगरीं विश पश्य भर्तृहीनं  
 जनमापादय कर्म चोचितं च।  
व्यसनेषु महत्सु तत्कुलीनं  
 जनमालोक्य समुच्छ्वसन्ति पौराः॥६॥**

**विभीषणः— प्रसीदतु देवः। नाहं बन्धुस्नेहाद् ब्रवीमि।**

**क्व साधवः क्व च रचनीचरा वयं  
 तथापि मां सुखयति हि त्वदाश्रयः।**

—————————————————————————————————————————

वेगोऽभूदिति द्योत्यते। मेरी हतेत्यनेन संचरणसमये भेरीहनन कुर्वतोऽपि मे वेगस्य तादवस्थ्यमेवेति द्योत्यते। गभीरमित्यनेन सञ्चरणसमये न भेरीहननस्य किञ्चिदपकर्ष इति दर्शयति। मुहुरित्यनेन सञ्चरणसमये भेरीप्रहरणस्यानुवृत्या श्रमाभावो दर्शित। इदानीं रामेण वृद्धोऽप्यय जनोऽह तस्मिन् मेरीप्रहरणात्मके कर्मणि व्यापारित इत्यन्तर्हासगर्भेयमुक्ति। यत एवमतो मन्येऽयं लोको जनो नूनमुचितं पूर्वमभ्यस्तं कर्मैवालम्बत इति ॥५॥

 **महानयं भार इति॥** महानय भेरी प्रहृत्य चतुर्दशसु लोकेषु सञ्चारो गुरुतरो भारः। **साधयामस्तावत्॥** गच्छाम इति।

 एवमशेषभुवनेषु निखिलजनाभ्युदयहेतुभूतं रावणवध निवेदयितु जाम्बवन्तं नियुज्य रघुनाथो लङ्काया विभीषणं प्रतिष्ठापयितुमाह**—**

**वयस्येति॥**वयस्येत्यनेन, मित्रत्वोक्त्या भूत्यत्वं निवार्यते। अत्र क्रियाणां क्रमो विवक्षितः। एकश्चशब्दः पश्येत्यनेन सम्बध्यते। उचितं कर्मेत्यनेन उदकक्रियादि प्रजापालनान्तं कर्मोच्यते। उक्ताना कर्मणामवश्यकर्तव्यत्वे हेतुमाह— **व्यसनेष्विति**॥६॥

 अथ विभीषणः स्वाम्युक्तेऽर्थेऽसम्प्रतिपत्तिंकरिष्यन् प्रसादं तावत् प्रार्थयते— **प्रसीदत्विति॥ नाहमिति॥** अहं बन्धुस्नेहाद्धेतोर्न किञ्चिद् ब्रवीमि। यतो बन्धुभिरुपेक्षितोऽहं भवन्तं शरण गत भतो बन्धूनुद्दिश्य न किश्चित्कर्तव्यमस्तीत्यभिप्रायः। एवमेव त्वत्सेवा कर्तव्येति वक्तुमुपोद्धातं करोति। प्रतिपाद्यमर्थ बुद्धौसंगृह्यतदर्थमर्थान्तरवर्णनमुपोद्घातः।  

 **क्वसाधव इति॥** उत्तरवाक्ये तथापीति दर्शनादत्रयद्यपीति द्रष्टव्यम्।

अपायिनीमहमिति पूर्वजन्मनो  
   न कामये नरवर! गत्वरीं श्रियम्॥७॥

**रामः—**

**मा मा, नैष राजधर्मः। नोपनता श्रीरवमन्तव्या। अपि च,**

**सार्धं त्वया गुणपरायण! निर्गुणेन  
  निर्वासितः सरभसं तव पूर्वजेन।  
त्वामद्य सत्पथपुरोग! पुरो निधाय  
  पौलस्त्यभूमिषु पदं निदधातु धर्मः॥८॥**

**विभीषणः—**

**देव! अद्यप्रभृति,**

**बहुमानपदं भवाम्यहं प्रणयोत्फुल्लमवेक्षितस्त्वया।  
ध्रियते हरसङ्ग्रहाद् बुधैः शिरसा किं न चिताकरोटिका॥९॥**

—————————————————————————————————————————

साधूना युष्मादृशामस्माभिर्दुर्जनै ससर्गोयद्यप्यनुचित तथापि **त्वदाश्रयः**त्वदाश्रयण त्वत्सेवेत्यर्थ। **मां सुखयति॥** अनुचितमपि त्वत्समीपे निवासं भक्त्यतिशयात् प्रार्थय इति भाव।ननु क्रमागता पूर्वजस्य श्रीरनुपेक्षणीया अत आह**—**

**न कामय इति॥** हे! नरवर!

अह पूर्वजन्मन श्रिय न कामये। विशेषणद्वयमकामनाया हेतु। **गत्वरीं** गमनशीलाम् अविनष्टाया एव श्रियपुरुषान्तरप्राप्तिर्गमनम्। अपाय परिपन्थ्यादिकृतस्वरूप विनाशः। तत्र विशेषतः पूर्वजन्मन श्रीरधर्मार्जितत्वादित्यपायिनी। इतिशब्देन तदानीं दृश्यमानो विनाशप्रकारोऽभिधीयते। अतोऽस्या पुनर्धारणेऽप्यधर्मार्जितत्वात् विनाशोऽवश्यभावीत्यभिप्राय॥७॥

** मा मेति॥** एव वोच इति शेष। एष कुलक्रमागतश्रीपरित्यागो न राजधर्म। अस्मिन्नर्थे हेतुत्वेनार्थशास्त्रमुदाहरति— **नोपनतेति॥**

** सार्धमिति॥** निशाचरदुर्लभविनयक्षमार्जवादिगुणाश्रयभूत! निर्गुणेन तव पूर्वजेन सरभस त्वया सार्धं निर्वासितो धर्म त्वां पुरो निधाय पौलस्त्यभूमिषु पद निदधातु। सत्पथपुरोगेत्यनेन धार्मिकत्वमुच्यते। लङ्कायामन्यस्य धार्मिकस्याभावात् विभीषणेन सह धर्मों निर्वासित इत्युक्तम्॥८॥

 **बहुमानेति॥** बहुमानपदत्वे हेतुः**—**

**प्रणयोत्फुल्लमवेक्षित इति॥**यतो गुणपरायणसत्पथपुरोगेत्यादिनाहमसादधुरपि प्रणयेनोत्फुल्लसप्रसाद वीक्ष्य साधुत्वेनाङ्गीकृतः अतःसर्वजनबहुमानास्पद भवामि। अत्र दृष्टान्त**—**

**ध्रियत**

**रामः— वयस्य! सुग्रीव! पर्याकुल इव ते सखा विभीषणः। कृतकरणीयमिमं लङ्कायां प्रकृतिभिस्सह संयोजय।**

**सुग्रीवः— यदाज्ञापयति देवः। एहि लङ्केश्वर! इत इतः।**

**(निष्क्रान्तौ)**

**रामः— अद्याहं सिद्धार्थों विभीषणप्रतिष्ठापनात्। कुतः,**

**तस्य लक्ष्मीर्नटस्येव छत्रचामरलक्षणा।  
न वध्नाति फलं यस्मिन्नर्थिनां प्रार्थनालता॥१०॥**

**(प्रविश्य)**

**सुग्रीवः— जयतु देवः।  
रामः—सुग्रीव! किमिदं निर्गमनानन्तरमेवागमनम्।  
सुग्रीवः— देव! इदं विभीषणवचनम्। अहं तावन्नगरीं न प्रविशामि यावद्देवी ततो न निष्क्रामति।**

—————————————————————————————————————————

**इति॥ चित्राकरोटिका** श्मशानास्थि। शिरसेत्यनेन धारणे सादरत्वं दर्शितम्। **हरसंग्रहात्** हरेणाङ्गीकृतत्वात्। **बुधैः** शिवभक्तैः। इह दृष्टान्तबलाद् गम्यमानेन विभीषणकरोटिकासादृश्येनौद्धत्याभावो व्यज्यते॥९॥

 **पर्याकुल इवेति॥** स्वामिनो वियोगं सोढुं नियोगमनुष्ठातु स्वयमेव लङ्का प्राप्तु चासमर्थत्वेन पर्याकुलत्वम्। **कृतकरणीयं** कृतपैतृककार्यम् **प्रकृतिभिः**हतावशिष्टैरमात्यसुहृद्भृत्यादिभि सम्यक् योजय। **सिद्धार्थः** कृतार्थ। ज्यायासमुत्सृज्याश्रितस्य विभीषणस्य स्वराज्ये प्रतिष्ठापनाय कृतार्थोऽहम्।

 आश्रितजनरक्षणफलैव नृपाणा श्रीरित्येतत् व्यतिरेकमुखेन समर्थयते— **कुत इत्यादिना॥** अर्थिना यद्विषया प्रार्थना लता इष्टानिष्टप्राप्तिपरिहारात्मकं फल न वध्नाति न लभत इत्यर्थ। इह प्रार्थयितुः फललाभः प्रार्थनायामारोपित। तस्य नृपस्य छत्रचामरलक्षणा श्रीःनटस्येव नटस्य लक्ष्मीरिव। यथा नटेन चतुर्विधाभिनयप्रदर्शिता विभावानुभावव्यभिचारिसम्पत् नयनप्रीतिमात्रफला तथा तस्य नृपस्य चतुरङ्गबलमणिमयप्राकारनगरगृहोद्यानच्छत्रचामरादिलक्षणा श्रीरर्थिना नयनप्रीतिमात्रफला न किञ्चित्फलान्तरमस्ति। यथोक्तम्— "सा श्रीराश्रितमन्दिरेषु सतत दृश्येत या" इति॥१०॥

रामः— (सबहुमानम्) यद्येवम्, त्वमेव तव सखीमानय।  
सुग्रीवः— यदाज्ञापयति देवः। (निष्क्रान्तः)  
रामः— (सवितर्कम्)

हत्वा वालिनमर्णवे गिरिशतैरावध्य सेतुं श्रमा-  
 ल्लङ्कामेत्य सहायबन्धुसहितं कृत्वा हतं रावणम्।  
यामद्य प्रतिपालयामि वचनप्रामाण्यतो मारुतेः  
 संवासादपि नाम सा नृपसुता न स्यादवर्णास्पदम्॥११॥

—————————————————————————————————————————

  अथ विभीषणवचन सुग्रीवादाकर्ण्यसीतानयनार्थ तमेव नियुङ्क्ते— **यद्येवमिति॥**

** **तमाज्ञाप्य सवितर्कमाह— **हत्वेति॥** इह सीताहरणात्पूर्वमेवागस्त्याश्रमे स्थितेन सर्वराक्षसवध प्रतिज्ञान इति रावणवधानन्तरमव निखिलभुवनवासिनो जना पूर्ववत् स्वाधिकारभाजो वर्तन्ता नातपर कुतश्चिद्भयम् अहमेव रक्षितास्मीति जाम्बवन्मुखन भेरीप्रहारपूर्वक स्वाज्ञा निवेध निखिलभुवनवासिनो जना स्व स्वे पदे प्रतिष्ठापिता अनन्तर सत्येव ज्यायस्यभिषिक्तो विभीषणो लङ्काया स्थापित एव साधितप्रतिज्ञातार्थस्य राघवस्यावसरप्राप्त सीतापरिग्रह प्रति वितर्कोऽनेन हत्वेत्यादिना ग्रन्थेन क्रियते। मारुतेर्वचनप्रामाण्यतो यामद्य प्रतिपालयामि सा नृपसुता अवर्णास्पद स्यान्न वा इत्यन्वय।वचनप्रामाण्यं न साक्षात्प्रतिपालने हेतु सीताया निर्दोषत्वावधारण एव साक्षाद्धेतुत्वात् मारुतेराप्तत्वात्प्रत्यक्षदर्शनमूलत्वाच्च वचनस्य प्रामाण्यम्। अयमर्थ। पूर्वमेव स्वभावपर्यालोचनया निर्दोषत्वेन निश्चिता पश्चात्स्वादप्रमाणान्मारुतेर्वचनात्तथैवावधृता सीतामद्य प्रतिपालयामि सा नृपसुताचिरकाल रावणगृहनिवासाद्धेतोरवर्णास्पदम्अवर्णो लोकापवाद तदास्पदं स्याद् भवेन्न वा। सभावनाया लिड्। नञ पृथगन्वयः। एवभूतवितर्कद्योतनार्थोऽपिनामशब्द। सवासोलाकस्य दोषानुशङ्कायामेव हेतु न राघवस्य स्वभावपर्यालोचनया मारुतिवचनप्रामाण्येन च निर्दोषत्वनिश्चयम्योक्तत्वात् प्रत्यक्षमप्यप्रमाण कृत्वा सीता प्रतीत्याद्युपरितनग्रन्थविरोधाच्च। केनोपायेन लोकस्य दोषशङ्का परिहरिष्यामीति विनर्कपर्यवसान द्रष्टव्यम्। सर्वोऽय वालिनिग्रहादिरावणवधपर्यन्तो व्यापारस्सीतापरिग्रहगोचरसन्देहफल एव सवृत्त इति णेदमवलम्ब्याह**—**

**हत्वेति**॥११॥

**लक्ष्मणः— प्रसीदत्वार्यः।**

**सुखाभिलाषी स्त्रीभावो दुर्विनीताश्च राक्षसाः।  
दूरे वयमतो देव्याः परीक्ष्या भावशुद्धता॥१२॥**

**रामः—लक्ष्मण!**

**क्वहनूमान्।**

**लक्ष्मणः— स खल्विदानीं युद्धभूमौ**

**क्षिप्तान्यद्रिशतान्यपास्यति भुजेनाधः कपीनां कृते  
 ग्रस्तानुद्धरति प्रसह्य वदनादृक्षेश्वरान् रक्षसाम्।  
गोलांगूलकुलस्य निर्भरजलैर्मुष्णाति युद्धश्रमं  
 ग्राहेभ्यो विभजत्यपां निलयने पौलस्त्यबन्धून् हतान्॥१३॥**

————————————————————————————————————————

** प्रसीदत्वार्य इति॥** प्रसन्नेन सतार्येण मदीय वचन श्रोतव्यमित्यभिप्राय।

 **सुखेति॥ देव्या भावशुद्धता परीक्ष्या॥** इह भावशुद्धतामनूद्य तस्या परीक्षा विधीयते। यद्यप्यस्त्येव देव्या भावशुद्धता भावोऽन्तकरणं तथाप्यवश्यं केनचित् प्रमाणेन परीक्ष्य निर्णेतव्या बहूना दोषशङ्काहेतूना सद्भावात्। तानेव दर्शयति **सुखेत्यादिना॥** निषिद्धमनिषिद्ध वा यद्यत्सुख तत्तदभिलषितु शीलमस्येति सुखाभिलाषी स्त्रीभावः स्त्रीत्वम्। अनेन स्त्रीत्वसामान्यानुबन्धित्वेन सुखाभिलाषित्वस्य स्त्रीव्यक्तिष्वनुवृत्तिर्दर्शिता। **दुर्विनीताश्च राक्षसा इति॥** एकाकिन्येव दुर्विनीताना राक्षसानां मध्ये स्थितिरपि महतीं शङ्का जनयतीत्यर्थ। **दूरे वयमिति॥** ये रक्षितारो वय ते दूरेऽभूम। स्मर्यते हि**—**

"पिता रक्षति कौमारे भर्ता रक्षति यौवने। पुत्रस्तु स्थविरीभावे न स्त्री स्वातन्त्र्यमर्हति" इति॥१२॥

 अथलोकप्रत्ययाधानार्थं साक्षात्कृनसीतापातिव्रत्यचिह्न हनूमन्तं जिज्ञासमानः पृच्छति— **लक्ष्मणेति॥** तस्यागमनेऽल्पीयान् विलम्वोऽस्तीत्यभिप्रायेणाह— **स खल्विति॥**

** **युद्धभूमौ तस्य को व्यापार इत्यपेक्षायामाह**—**

**क्षिप्तानीति॥** कृत इत्यव्ययं निमित्तार्थम्। राक्षसैक्षिप्ताना पर्वतानामध प्रदेशे शयानान्कपीनुत्थापयितुमित्यर्थः। **अपास्यति** दूरत क्षिपति। अनेनाद्रिशतापासनस्य विभीषणनिवासार्थत्व चाप्यस्तीति दर्शितम्। राक्षसाद्वदनात्प्रसह्य कृच्छ्रादन्तर्वनत्रान्तन्निविष्टत्वेनोद्धरति। इहकप्यृक्षगोलागूलानामपासनादिक्रियाविषयत्वं न व्यवस्थितम्,

रामः— सदृशमिदमस्य चेष्टितम्।  
    (नेपथ्ये)—

उस्सरह उस्सरह अज्जा! उस्सरह। उत्सरत उत्सरत आर्याः! उत्सरत।

रामः—लक्ष्मण! किमिदम्।  
लक्ष्मणः— आर्य! इदमागमनमार्यायाः।  
रामः— किं नु खलु देवीं महाजनो वक्ष्यति। लक्ष्मण! सुग्रीवमाज्ञापय—

कृतमुत्सारणकर्मणा, तत्रैव यानादवतार्यप्रकाशं प्रवेश्यतां मैथिलीति।

लक्ष्मणः— यदाज्ञापयत्यार्यः। (निष्क्रान्तः)  
रामः—

अवधूय दशग्रीवं मामनुव्रतचेतसः।  
सर्वे पश्यन्तु जानक्या रूपं चारित्रभूषणम्॥१४॥

—————————————————————————————————————————

सर्वेषां व्यसनाना सर्वत्र सभवात्। यथासभव सर्वेषा सर्वक्रियाविषयत्वमस्तीति द्रष्टव्यन्। राक्षसशरीरपरित्यागो विभीषणनिवासार्थ एव॥१३॥

 **सदृशमिति॥** कपिरक्षणार्थत्वात्विभीषणानिवासार्थत्वाच्चात्यन्तं समुचितमस्य चेष्टितमिति भाव। आर्याः। देवसमीपे वर्तमाना महाजना! उत्सरसोत्सरतेत्युत्सारणकर्मानुमितसीताया आगमन विद्यापयति**—**

**आर्येति॥ किं नु खल्विति॥** निर्दोषाया मपि देव्या इदानीमेव परिग्रहोमहाजनसंवादाभावे दुष्कर एवेत्यभिप्रायः।

 **अवधूयेति॥** सर्वे जना प्रकाशं मत्समीपमागच्छन्त्या जानक्याश्चारित्रभूषणं रूप पश्यन्तु। रूपशब्देन शरीरवेपावभिधीयेते। चारित्रमेव भूषण यस्य तत्तदोक्तम्। चारित्रशब्देन चारित्रचिह्नभूता विरहपाण्डिमकार्श्यैकवेणीपारणमलोमसत्वादयो धर्माराक्ष्यन्ते। भर्तृविप्रयुक्तायाः पतिव्रतायाः चारित्रद्योतकत्वेनशोभाकरत्वात्तेषाभूपणत्वमुक्तन्। पश्यन्तु एवंभूतरूपदर्शनेन प्रायेण महाजना विश्वरता भवन्त्येवेत्यभिप्राय। मानव्या रूपत्यैवंभूतत्वे हेतुनाह**—**

**अवधूयेति॥** दशग्रीवमवधूवाकशाय मामनुव्रतमनुगतं चेतोयस्यास्सातथोक्तेति। किं नु णल्ववधूयेन्याभ्यांग्रन्थान्यामपवादशङ्कैव न दोषाशङ्का इति स्पष्टगम्यते। अत एवास्नाभिर्नस्यादवर्णास्पदमिति ग्रान्थोऽपवादशङ्काय-

**(ततः प्रविशति सीता लक्ष्मणसुग्रीवाभ्याम्)**

**उभौ—(प्रणमतः) इत इतः।**

**(नेपथ्ये)**

**अहो नु खलु लक्ष्मणसुग्रीवयोः साध्वाचारः।  
अनयोर्नमतोरद्य दूरानतशिरस्कयो।  
पतन्ति राजकन्यायाः पादयोरेव दृष्टयः॥१५॥**

**सीता—(आत्मगतम्) किं णु खु मं महाजनो मंतेदि। किं णु खु मं अज्जउत्तो मन्तेदि। अविस्ससणीओ खु इत्थि आभावो। अधण्णाए मम किदे अणत्थसाअरे पडिदो अज्जउत्तो अत्तकेण बाहुणा उत्तण्णो। सच्चं एव्व भणिदं मारुइणा पुढमं वि धणुणा पडिग्गहीदा दाणिं वि धणुणा उद्धरिस्सदित्ति \।  
 किन्नु खलु मां महाजनो मन्त्रयते। किन्नु खलु मां आर्यपुत्रो मन्त्रयते। अविश्वसनीयः खलु स्त्रीभावः। अधन्याया मम कृते अनर्थसागरे पतितः आर्यपुत्रः आत्मीयेन बाहुना उत्तीर्णः। सत्यमेव भणितं मारुतिना प्रथममपि धनुषा परिगृहीता इदानीमपि धनुषा उद्धरिष्यतीति।**

—————————————————————————————————————————

रतया व्याख्यातः॥१४॥

** उभौ प्रणमत इति॥** लक्ष्मणेन दर्शनसमये समुदाचार इति प्रणामकृत। यद्यपि सुग्रीवेण पूर्वदर्शनसमये प्रणामः कृत एव तथापि लक्ष्मणागमनानन्तर देवाज्ञा देवीं प्रणम्य विज्ञापनीया इति तदानीं तत्प्रणामकृत।

 **अहो इति॥** साधुराचारस्साध्वाचार। दूरमत्यर्थमानत शिरः ययो स्तौ तथोक्तौ॥१५॥

 **किं नु खलु मां प्रति महाजनो मन्त्रयते॥** वक्ष्यतीत्यर्थ। **किं नु खलु मां प्रति मन्यत आर्यपुत्रः॥** महाजनस्यार्यपुत्रस्य च निर्दोषायामपि मयि दोषाशङ्का सभवतीत्याह**—अविश्वसनीयः खलु स्त्रीभाव इति॥ अधन्याया मम कृते अनर्थसागरे पतितः आर्यपुत्रः**

**(सर्वे उपसृत्य)**

**लक्ष्मणः— जयत्वार्यः।  
सुग्रीवः— जयतु जयतु देवः।  
सीता— जेदु अज्जउत्तो। जयत्वार्यपुत्रः।  
रामः— देवि! इत इतः। (इत्यर्धोक्ते मुखं परावर्तयति)  
उभौ—**

**किं नु खल्विदम्।  
रामः— लक्ष्मण! हनूमांस्तावदाहूयताम्।  
लक्ष्मणः—यदाज्ञापयत्यार्यः। (निष्क्रान्तः)  
रामः— सुग्रीव! पूर्वमियं न दृष्टा।**

**(सुग्रीवो भीतस्तिष्ठति)**

**रामः— सुग्रीव! पश्येदानीं त्वयादृष्टपूर्वं विरहचारित्रम्।**

**हरिचन्दनप्रणयिनौ पयोधरौ  
  कुसुमाचितं सुरभि केशबन्धनम्।**

—————————————————————————————————————————

**आत्मीयेन बाहुना उत्तीर्णः॥ सत्यमेव भणितं मारुतिना प्रथममपि धनुषा परिगृहीता इदानीमपि धनुषा उद्धरिष्यतीति॥**स्पष्टोऽर्थ। पूर्वानुभूतशमदमार्जवक्षमादिगुणसमुदयेनाप्ततममारुतिवचनेन च साञ्जातस्य सीतायाश्चारित्रविज्ञानस्य प्रमाणान्तरेभ्यो बलवत्तमेन सभोगशृङ्गारानुरूपोज्ज्वलवेषगोचरेण प्रत्यक्षेण बाधितत्वाद्दर्शनसमय एव दुष्टैवेयमित्यवधार्य मुखपरावर्तनं कृतमिति द्रष्टव्यम्। अदृष्टसीतावेषत्वेन सरम्भकारणमविज्ञाय सुग्रीवलक्ष्मणावाहतु— **किं नु खल्विदमिति॥** अथ हनूमद्वचनस्य मिथ्यात्व परिकल्प्य ससरम्भ तदानयनार्थं लक्ष्मणं नियुक्त— **हनूमानिति॥** अथ दुष्टत्वेन विदितायास्सीताया आनयन कृतमिति मत्वा ससरम्भमाह—**सुग्रीवेति॥** पूर्वमिय न दृष्टेत्यत्र काकुर्ज्ञेया। अदृष्टाया मानयनासभवेन पूर्वं त्वया दृष्टयानया भवतव्यमित्यर्थः। **भीत इति॥** भयात्प्रतिवचन दातुमशक्तस्तिष्ठतीत्यर्थ। **पश्येति॥** पूर्वं न दृष्टमित्यदृष्टपूर्वम्। विरहचारित्रशब्देन विपरीतलक्षणया सभोगशृङ्गारानुरूपस्वैरिणीवेषो लक्ष्यते। अन्यासु पतिव्रतास्वदृष्टपूर्वमस्या इदं दृश्यमानं विरहचारित्रचिह्न पश्य। अत पतिव्रतानामुत्कृष्टैवेयमिति गम्भीराक्षेपगर्भमिद वचनम्।

 तदेव दर्शयति**—**

**हरिचन्दनेति॥** एषा**पतिव्रता विरहव्रताय**

**अरुणप्रभातिशयचोरमम्बरं  
 विरहव्रताय वहते पतिव्रता॥१६॥**

**सुग्रीवः— देव! ममात्याचारदोषादियं देवस्य नयनगोचरं प्राप्ता।  
रामः— युज्यते। लक्ष्मणोऽपि न पश्यत्येव।  
सीता— (आत्मगतम्) हद्धि, अणसूआए अणुग्गहो वि मे दाणिं सावो संवुत्तो।  
      हा! धिक्, अनसूयाया अनुग्रहोऽपि मे इदानी शापः संवृत्तः।**

**(ततः प्रविशति लक्ष्मणो हनूमांश्च )**

**लक्ष्मणः—**

**जयत्वार्यः।  
हनूमान्— जयतु देवः।  
रामः— लक्ष्मण! हनूमता सह पश्यैनाम्।**

**(उभौ सीतां दृष्ट्वा मुखं परावर्तयतः)**

**हनूमान्— देव! लङ्कायामन्या मया दृष्टा। साम्प्रतमियमन्या।  
सीता— अज्जउत्त! अहं किं वि वत्तुकामा। आर्यपुत्र! अहं किमपि वक्तुकामा।  
रामः— ननु ते रूपमेव कथयति।**

—————————————————————————————————————————

आत्माभिमतजारसम्भोगाय। अत्रापि विपरीतलक्षणा। **हरिचन्दनप्रणयिनौ**हरिचन्दनानुलिप्तौ। **पयोधरौ वहते** दधाति। तथा कुसुमाचितत्वात् **सुरभि केशबन्धनं** केशपाशं वहते। तथाऽरुणस्य सन्ध्यासूर्यस्य यः प्रभातिशयःतस्य चोर तदपहारि अम्बरं च वहते इति पूर्ववदधिक्षेपगर्भेयमुक्ति॥१६॥

 अत्याचारोऽत्युत्कृष्ट आचारः। अत्याचारदोषात् सीतानयनहेतुत्वेन तस्य दोषत्वम्। अत्र व्यतिरिक्ताङ्गदर्शनमत्याचारत्वेनाभिप्रेतम्।**हा! धिक्, अनसूयायाः अनुग्रहोऽपि मे इदानी शापः संवृत्तः॥** वनवासमलिनायास्तव भर्तृसमीपे सर्व मण्डन भवत्वित्यनुग्रहोऽप्यार्यपुत्रेणाज्ञातत्वात्शापोऽभूदित्यर्थः। अथ हनूमानन्यादृशीं सीता दृष्ट्वा स्वापराध परिहर्तुं सत्यमाह**—**

**लङ्कायामिति**— आर्यपुत्र! अह किमपि वक्तुकामेत्येतच्छ्रुत्वा सीतावचनस्यावकाश निरुणद्धि**—**

**नन्विति॥**प्रत्यक्षेणरूपदर्शनेनैव तव लङ्का-

**सीता— कुमार! तुवं मे वअणं सुणाहि। कुमार! त्वं मे वचनं शृणु।  
लक्ष्मणः—तव वचनश्रवणस्य फलमेतत्।  
सीता— सुणाहि पवणपुत्त!।शृणु पवनपुत्र!।  
हनूमान्—गतोऽभूत् स कालः।  
रामः— इदानीमपि मम पुरतस्तिष्ठति।**

**रजनीचरगूढसत्रिभिः कृतसङ्केतनया दिने दिने।  
ऋजुभावजडास्त्वया वयं छलिताः पुश्चलि! दण्डके वने॥१७॥**

**सीता— (सस्मितम्) अज्जउत्तेण वि परुसवअणं भणीअदि। आर्यपुत्रेणापि परुषवचनं भण्यते।**

————————————————————————————————————————

वृत्तान्तस्तत्त्वतो विदित इति न तत्परिज्ञानार्थं त्वद्वचनापेक्षेति भावः। **कुमार!त्वं मे वचनं शृण्विति॥ तव वचनश्रवणस्येति॥** तव पुरदो मरिस्सपच्चा णिरासो दाणिं भादुसआम गमिस्ससित्ति तव वचनश्रवणस्य फलमेतत्। श्रवणशब्देन श्रवणफलमनुष्ठान लक्ष्यते**—**

**स काल इति॥** तव वचनश्रवणकाल इत्यर्थ। **इदानीमिति॥** पूर्वमेव मया निराकृतापि किं पुरतस्तिष्ठतीति काक्वापुरोऽवस्याननिषेधो द्योत्यते।

 अथानसूयानुग्रहानन्तरमेवभूताया एव सीताया दर्शने सति चरणनलिनसाध्यमित्यनेन यो हेतुर्जिज्ञासितः तदनन्तरं शूर्पणखावृत्तान्तखरवधदुर्निमित्तोपलम्भमायामृगदर्शनादिभिः जिज्ञासाया विच्छिन्नत्वात्सीतया तदभिधान न कृतं तत्रापि स्वच्छन्दवृत्तिरेव हेतुरिति भ्रान्त्या सीतामतिपरुषैर्वचनैरधिक्षिपति**—**

**रजनीति॥**गूढसत्रयो जाराः। रजनीचरशब्देन रजन्या जाग्रत्स्वभावत्व दर्शितम्। तेन मनुष्याणा निद्राशीलत्वेन निशि वञ्चनासौकर्य दर्शितम्। जारैः रजनीचरै दण्डके वने दिने दिने कृतं सङ्केतन यस्या तया त्वया वय दण्डके वने छलितावञ्चिता। वञ्चनाया हेतुः ऋजुभावेन जडाःवक्रमार्गानभिज्ञाः इति। वने इत्यनेन सङ्केतस्थानाना सुलभत्व प्रदर्शितम्। प्रतिपुरुष चलतीति पुश्चली। अत एव दिने दिने एतस्याबहुभिस्सङ्केत उक्त॥१७॥

 **सस्मितमिति॥** मनसाप्यस्खलितचारित्राया पुश्चलीति सम्बोधनेन स्मितोद्भेद। **आर्यपुत्रेणापि परुषं भण्यत इति॥** अपिशब्देन नित्यं

सुग्रीवः—

इदं श्रुत्वा वचो भर्तुर्यदेषा कुरुते स्मितम्।  
तदियं सर्वनारीणामवरा वा वरा यदि॥१८॥

  निर्वास्यतामेषा स्वामिविषयात्। क्षीराहुतिं चिताग्निः कथमर्हति।

————————————————————————————————————————

प्रियवादिनापीति दर्शितम्। अत्रैवं विप्रकृताया अपि सीताया ईर्ष्याभावेन स्वीयागुणोत्कर्षो दर्शित। यथोक्तम्**—**

"सम्पत्तौ च विपत्तौ च मरणेऽपि न मुञ्चति। सा स्वीया तद्गत प्रेम जायते पुण्यकर्मण॥” इति।

 **इदमिति॥** भर्तुरिदमतिपरुष वचः श्रुत्वा स्मित कुरुते यत् तत्तस्मादिय सर्वनारीणामवरा अधमा वरा उत्तमा वा। यदिर्विकल्पार्थ। अव्ययानामनेकार्थत्वात्। यद्येषा पूर्व पतिव्रता सती आत्मैकपर ऐहिकपारत्रिकसुखहेतुभूत भर्तारं कठोरहृदयत्वेनोपेक्ष्य स्वच्छन्दचारिणो भूत्वा स्मित कुरुते ततोऽत्यन्तनिकृष्टासु गणिकास्वप्यधमेति सर्वशब्देन द्योतितम्। यदिदानीमपि अस्खलितचरित्रैषा साक्षाज्ज्ञानेन भर्तृपरित्यागशोक नियम्य योगबलेन प्राणपरित्याग निश्चित्य समा भूत्वा स्मित कुरुते ततोऽरुन्धत्यादीनामपि पतिव्रताना मध्ये उत्कृष्टतमेति सर्वशब्देन दर्शितम्। अस्य वाक्यस्य सन्देह एवार्थनान्यतरकोटौ पक्षपातोऽस्तीति ज्ञेयम्॥१८॥

 अथेदानीमित्यनेन वचनेन स्वामिनस्तस्या पुरोऽवस्थानमनभिमतमित्याज्ञाय तदुत्सारणार्थं नियुङ्क्ते **—**

**निर्वास्यतामिति॥ स्वामिविषयात्** स्वामिसकाशादित्यर्थः। **क्षीरेति॥ चिताग्निः** श्मशानाग्नि। क्षीर चेदमाहुतिश्चेति क्षीराहुतिः। आहुतिशब्देन आहूयतेऽनयेति करणव्युत्पत्त्या होमसाधनमुच्यते। तदयमर्थं। सनिपत्योपकारकसस्कारकर्मसस्कृता निसर्गतःशुद्धा अग्नीनादधीतेत्यादिवचनाभिहिताधाना पवमानहविरादिसस्कृताहवनीयाग्निसम्बन्धयोग्या क्षीराहुतिःकथ शवदाहाशुद्धस्य चिताग्नेः ससर्गमर्हतीति। अत्र दृष्टान्तबलेन सीतायाश्चिताग्निसाधर्म्य राघवस्य क्षीराहुतिसादृश्य च गम्यते। तेन यथा निसर्गतशुद्धस्याग्नेः शवशरीरसम्बन्धादशुचित्व तथा सीताया रक्षस्ससर्गोपाधिको दोषः प्रकृष्टतमो भवतीति द्योत्यते। यथा क्षीराहुतिर्निसर्गतःसत्कारकर्मणा च विशुद्धा तथा राघवोऽपि जन्मकर्मभ्यामत्यन्त विशुद्ध इति द्योत्यते। न चात्र लिङ्गभेद उपमा दूषयतीति

लक्ष्मण— नैषा शरीरेण गन्तुमर्हति।  
हनूमान्— शाधि देव! यथार्हंदण्डमस्याः।  
सीता— अणुमदा अज्जउत्तेण अरिंग पविसदुकामम्हि। अनुमतार्यपुत्रेणाग्निं प्रवेष्टुकामास्मि।

रामः— लक्ष्मण! अस्याः पतिव्रतायाश्छन्दमनुतिष्ठ।  
लक्ष्मणः— यदाज्ञापयत्यार्यः। (आत्मगतम्) इदानीं प्रीतोऽस्मि। (प्रकाशम्) देवि! इत इतः।

सीता— (आत्मगतम्) हि! अज्जउत्तपादेसु पणमेहि। हृदय! आर्यपुत्रपादयोः प्रणम।

(निष्क्रान्तौ)

रामः— हरीश्वर! त्वमपि हनूमत्प्रमुखेन सैन्येन सह हतशेषेभ्योराक्षसेभ्यः कुमारं रक्ष।  
सुग्रीवः— यदाज्ञापयति देवः। (निष्क्रान्तः)

—————————————————————————————————————————

वाच्यम् अभियुक्तैः काव्यलक्षणकारैरभ्यनुज्ञातत्वात् लिङ्गवचनभेदस्य। यथोक्तम्**—**

“न लिङ्गवचने भिन्ने न हीनाधिकतापि वा। उपमादूषणायाल यत्रोद्वेगो न धीमताम्॥” इति। "चन्द्रबिम्बादिव विष चन्दनादिव पावक। परुषा वागितो वक्रान्ति सूता प्रतिभाति मे॥" "स्त्रीव गच्छति पण्डोऽय वक्त्येषा स्त्री पुमानिव। प्राणा इव प्रियोऽय मे विद्या धनमिवार्जिता॥" इत्यादय प्रयोगाश्च बहवो दृश्यन्ते। अपि च क्षीराहुतेश्चिताग्नेश्चाचेतनत्वेन पारमार्थिकं स्त्रीत्व पुस्त्ववा नास्त्येव। अतोऽत्र दारवर्षादिशब्दवदर्थगत विशेषमनपेक्ष्यैव क्षीराहुतिचिताग्निशब्दप्रयोगः कृत। न चात्र "हसीव धवलश्चन्द्र" इत्यादिष्विव धीमतामुद्वेगोऽस्ति महाजनपरिगृहीतत्वादित्यलमतिदूरगमनेन। प्रकृतमनुसराम **नैषेति॥** **इतः** प्रदेशान्निर्वासितैषा। शरीरेण शरीरशब्देन शरीरगतस्तदानीं दृश्यमानः शोभाकरो वेषो लक्ष्यते। ईदृश वेषमवलम्ब्य स्वतन्त्रा भूत्वा न गन्तुमर्हति यथाशास्त्र दण्डनीयैषेत्यभिप्रायः। अस्य ग्रन्थस्यास्मिन्नर्थे तात्पर्यमित्येतत्शाधि देव! यथार्हदण्डमस्या इत्यस्मिन् ग्रन्थे स्पष्टम्। पतिव्रताया इत्यत्र विपरीतलक्षणा कार्या। छन्द कामः। अन्यत्सर्वं स्पष्टम्। अथ लक्ष्मणेन सह सीतायामग्निप्रवेशार्थं गताया सौमित्रिरक्षणार्थं सुग्रीवादिषु च गतेषु अनुतापौत्सु—

**रामः— किं नु खलु प्रत्यक्षमप्यप्रमाणं कृत्वा सीतां प्रति सबहुमानं मे मनः। कृतं त्यक्त्वानुशयेन। केवलं लोकहितार्थमेव मे यत्नोभविष्यति।**

**(ततः प्रविशति कण्टकितसर्वाङ्गो लक्ष्मणः)**

**लक्ष्मणः—**

**आश्चर्यमाश्चर्यम्।  
रामः—वत्स! लक्ष्मण! मेघान्तरचरमपि ते जितवतो मेघनानादमिन्द्रजितं न कण्टकिता गात्रयष्टिः। कथय कथय, कुतस्त्योऽयमावेग।**

**लक्ष्मणः— आर्यपादस्य शासनात् तीरे महार्णवस्य कासारदारुनिकरैः सन्धुक्षितो जातवेदाः।**

—————————————————————————————————————————

क्यपर्याकुलश्चिन्तयति**—**

**किन्नु खल्विति॥ मे मनः प्रत्यक्षमप्यप्रमाणं कृत्वा सीतां प्रति सबहुमानं** वर्तते। इह जानक्याःशमदमार्जवक्षमासीशील्यसाध्वाचारात्मपरिचर्यैकपरत्वाद्विगुणपर्यालोचन परुषवचनैरधिक्षिप्ताया सत्त्वभ्रशाभावोऽग्निप्रवेशाध्यवसायश्च प्रत्यक्षस्याप्रमाणीकरणे बहुमाने च हेतु। अनेन च सीतारूपविपर्यासदर्शनात् प्रागूर्ध्व च जानकीचारित्र प्रति सन्देहो नास्ति केवल लोकापवादशङ्कैवेतिदर्शितम्। अनसूयानुग्रहायापरिज्ञानाद्रूपविपर्यासजनितश्चारित्राभावभ्रमोऽपि विधिकृत एव। अत एव तस्याग्निप्रवेशोत्पादनद्वारेण लोकापवादपरिहारहेतुत्वेन शोभनोदर्कत्वम्। अत सीतापरित्यागोऽपि विधिप्रयुक्तत्वाददोष इति। अथ महासत्त्वतादिगुणसम्पन्नतयानुताप निगृह्णन्नाह— **कृतमिति॥** सीता त्यक्त्वा तदनुशयेन निष्फलेन कृतमलम्। यथोक्तम्—"अतीतकार्यानुशयेन किं स्यादशेषविद्वज्जनगर्हितेन।” इति। **केवलमिति॥** सीतालाभार्थ कृतो महान् प्रयत्नो विधिबलात् केवल लोकहितार्थमेव सञ्जात इत्यर्थ। लोकहितार्थत्वस्य भूतत्वाद् भविष्यतीत्यत्र प्रत्ययार्थो न विवक्षित इति। अथाश्चर्यमाश्चर्यमिति मुहुर्मुहुर्ब्रुवाण विस्मयानन्दविवशमुन्मत्तमिवोपेक्षितसमुदाचार दृष्ट्वा सप्रत्याश परिपृच्छति— **वत्सेति॥** वत्स!लक्ष्मण!अयमावेगः कुतस्त्य किंनिमित्त यत्कार्यत्वेन पुलकोद्भेदादयो दृश्यन्ते इन्द्रजिद्वधेऽपि तवेदृश आनन्दो नाभूदित्याह— **मेघेति॥** आश्चर्यहेतु वक्तुमुपोद्घात करोति— **आर्यपादस्येति॥**

**रामः— (सादरम्) ततस्ततः।  
लक्ष्मणः— ततस्सा तं संवर्तपावकमिव पावकमभिज्वलन्तं त्रिरार्या पर्यणैषीत्।  
रामः— ततस्ततः।  
लक्ष्मणः— ततस्सा खलु देवी त्वामयोध्याजुषं गुरुजनं च प्रणम्य शिरसा मामप्येवं गुरुवचनकरो भवेत्युक्त्वा भरतशत्रुघ्नाभ्यामेवमेव कथयेति चोवाच। अथ तयेदमुक्तं च "भगवन्नग्ने! तव पुरस्तात् सत्याधिष्ठानं करिष्यामि। प्रस्थानकाले राक्षसभुजसंस्पर्शः संवृत्तः पादस्पर्शश्च लङ्कायाम्" इति निर्विशङ्कं जलमिव जलशत्रुमविशत्।**

**रामः— विस्मयपदमेतत्। ततस्ततः।**

—————————————————————————————————————————

**सादरमिति॥** जातवेदस्सन्धुक्षणप्रसङ्गेनाश्चर्यस्य सीतानिबन्धनत्व समालोचयत पूर्वस्मादधिक सादरत्वं सञ्जातमित्यर्थः। **संवर्तपावकं** प्रलयाग्निं**त्रिःपर्यणैषीत्** प्रदक्षिणमकार्षीत्। तत सा खलु देवी रक्षोगृहनिवासदुःखार्णवात्कथञ्चिदुत्तीर्णा त्वदेकशरणा दर्शनसमय एवास्माभिः परुषवचनैरमिहिताप्यविकृतमानसा सती भक्तिपूर्वकं शिरसा त्वा **प्रणम्य** प्रणता भूत्वा। इद तावत् प्रथममाश्चर्यम्। अनन्तरमयोध्याजुष गुरुजन च प्रणता सती अनन्तर मामप्येवमेव पूर्ववदेव गुरुवचनकरो भवेत्युक्तवती। सभवत्येव पतिव्रतायाः अनादृताया अपि भर्तरि भक्त्यतिशय। ननु तवेत्यादिपरुषवचनमभिहितवन्त मा प्रत्यपि न किञ्चिदीर्ष्या निर्वेदो वाऽभूत्। इदमप्यद्भुतमेवेत्यभिप्राय। भूयोऽपि मा प्रयुक्तवती भरत शत्रुघ्नाभ्यामप्येवमेव गुरुवचनकरौ भवतमिति मद्वचनान्निवेदयेति। अनन्तरमिदमुक्त च। **भगवन्!** ज्ञानदयादिगुणसम्पन्न!। अनेनाशेषजनाशयगुणदोषसाक्षित्व दर्शितम्। **तव पुरस्तात् सत्याधिष्ठानं** सत्यवचन **करिष्यामि॥**अधितिष्ठत्यस्मिन्नर्थ प्रत्यधिकरणव्युत्पत्त्या अधिष्ठान शब्दः। **प्रस्थानकाले॥** हरणकाल इत्यर्थः। इतिशब्दानन्तरमुक्त्वेत्यर्थात्सिध्यति। **निर्विशङ्कं** देहगोचरात्माभिमानस्य उच्छिन्नत्वेन सहर्षम्। **जलशत्रुम्** अग्निमविशत्। **जलमिव॥** यथाग्रीष्मातपसन्तप्तसहर्ष जलप्रविशति तद्वत्। **विस्मयपदमेतत्॥** समुचित

लक्ष्मणः— तदानीमाकाशे प्रवृत्ताः शङ्खपटहाः।  
रामः—ततस्ततः।  
लक्ष्मणः—ततस्तदानीम्,

स्तिमितनयनमारात्पश्यतां नस्समन्ताद्  
 व्यतिकरमिव रूपं विद्युतामादधानः।  
अवनिभुवमनिन्द्यां ते पुरोधाय देवी-  
 ममरवदनमाविर्देवता वह्निरासीत्॥१९॥

रामः—ततस्ततः।  
लक्ष्मणः—ततः खलु,

वेलावने कुसुमितान् विरहय्य वृक्षान्  
 कल्माषितं खमलिपङ्क्तिभिरुद्यताभिः।  
आयामवत्यमरपादपपुष्पवृष्टि-  
 रग्रे स्थिता सपदि हव्यभुजस्तिरोऽभूत्॥२०॥

—————————————————————————————————————————

एवाय तव विस्मयातिशय इत्यर्थ। तदानीमाकाश इत्यनेन दिव्यजना अप्यग्निप्रवेशसाक्षित्वं प्रतिपन्ना इति दर्शयति।

 **ततस्तदानी** प्रवेशानन्तरमेव **समन्तात्** विस्मयात् स्मिमिते नयने यस्मिन् तथा **पश्यतां नः** पश्यतोऽस्मानविगणय्य। **वह्निर्देवता ते देवीं पुरोधायाविरासीत्** सर्वेषा न प्रत्यक्षोऽभूत्। देवताशब्देनाचेतनतेजोभूताधिष्ठातृदेवताया विग्रहवत्त्वेनाविर्भावो दर्शितः। आविश्शब्दो व्यवहिताश्चेति छान्दस। अमरवदनमित्यनेन सर्वेषा देवाना तस्मिन् सनिधानात् भूयान् महिमा दर्शित। तेन तदानीं तस्या देव्या दोषाशङ्का न कार्येति द्योत्यते। **विद्युतांव्यतिकरमिव रूपं** देहम् **आदधानः** विभ्राण। अनेन देहस्य केवल तेजसत्व दर्शितम्। अय च वह्नित्वज्ञाने हेतु। **अवनिभुवमिति॥** पूर्व चरमभूताधिष्ठातृदेवतया विभाविता। तेन तस्या मानुष्यकाभावो दर्शित।अतस्तस्या अतिमानुषस्यानुभावस्याज्ञानादेव दोषशङ्काऽभूत्। इदानीं तस्याः पातिव्रत्यानुभावस्तम्भितनैसर्गिकदाहसामर्थ्येनाग्निना मूर्तिमता अशेषजनप्रत्ययार्थं प्रत्यक्षेण सता नीता अतः सर्वथा निरवद्यैव देवीत्यभिप्रायः॥१९॥

 तदनन्तर **वेलावने कुसुमितान् वृक्षान् विरहय्य** परित्यज्य **उद्य-**

**रामः—- भवतु, द्रक्ष्यामस्तावत्। (उभौ परिक्रामतः)**

**(नेपथ्ये)— (दिव्यगन्धर्वा गायन्ति)**

**लोकानां यस्त्रितयमुदराधारमापद्य योगा-  
 दम्भोराशौ विषधरमयी धीरमध्यास्त शय्याम्।  
होता हव्यं हुतभुगिति यं प्राह शब्दः स्वयंभूः  
 स त्वं विष्णुर्जनकतनया सा च पद्माक्ष! पद्मा॥ २१॥**

**(अपरे गायन्ति)**

**मदाम्भसा वियति महेन्द्रदन्तिनः  
  कलङ्कयन् हिमरुचिकर्णचामरम्।**

—————————————————————————————————————————

**ताभिः** उद्गताभि**अलिपङ्क्तिभिः खम्** अम्बर **कल्माषितं** कृष्णमभूत्। तत सौरभ्यातिशयाकृष्टालिपङ्क्ति **अमरपादपपुष्पवृष्टिः हव्यभुजो** वह्ने**अग्रे** स्थिताया जानक्याशिरसि स्थिता **आयामवती** अविच्छिन्नधारत्वेन द्राघीयसी। अनेन सन्तोषातिशयेन पुष्पवृष्टिप्रयोगस्य पौनः पुन्य द्योत्यते। सपदि तिरोऽभूच्च हव्यभुगित्यर्थात् सिध्यति॥२०॥

 अथ निर्दोषैव जानकीति निश्चित्य ता द्रष्टुमध्यवस्यति— **भवत्विति॥ दिव्यगन्धर्वाः** ज्ञानिनस्तुम्बुरुप्रमुखाः **गायन्ति** गानसस्कृतैः स्तुतिपदैः स्तुवन्ति।

** पद्माक्ष**! स विष्णुरेव त्व सा विष्णोर्भार्यापद्मेव जनकतनया। अत एषा निश्शङ्कमिदानीमेव त्वया परिग्रहीतव्येत्यभिप्राय। **यो** विष्णुः **योगात्** योग सृष्ट्यादिनियामिका शक्ति। **लोकानां त्रितयम्** ऊर्ध्वमध्य धोभेदेन त्रिधा विभक्त निखिल प्रपञ्चम् **उदराधारमापाद्याम्भोराशौ विषधरमयीं शय्यां धीरं** योगनिद्रावलम्बनेन निष्पन्दम् **अध्यास्त॥**“अधिशीङ्स्थासां कर्म" इति द्वितीया। तथा **स्वयंभूः शब्दः** स्वयमेव भवति सत्ता लभत इति स्वयभूःअकृतक इत्यर्थ।अकृतकः शब्दो वेदो य होतेत्याह। ऋत्विग्भिस्सहितो यजमानो होता य हव्य हुतभुगिति चाह। स्वर्गकाम इत्यादिपदैकर्तृत्वेन यजमान पयसेत्यादिपदेःकरणत्वेन हव्यमाग्नेय इत्यादिभिः देवतातद्धितैर्वाजिभ्य इत्यादिभिश्चतुर्थ्यन्तैश्चाग्न्यादिदेवतारूपेण च यं प्रतिपादयन्तीत्यर्थः॥२१॥

** समीरणस्ते रणरुजमादुनोतु** शमयतु।**मदाम्भसा वियति**

**नभोनदीनलिनपरागधूसरः  
  समीरणो रणरुजमादुनोतु ते॥२२॥**

**रामः— अश्रुतपूर्वोऽयं ग्रामरागः।**

**(उभावाकाशं विलोकयतः)**

**रामः— लक्ष्मण! पश्य पश्य प्रभानुलेपादपूर्वे इव द्यावापृथिव्यौ।**

**शृङ्गाणि मेरोरिव सेतुशैला  
 वेलावनं कल्पवनोपमानम्।  
सैन्यं कपीनां कनकप्रभाणा-  
 माम्रेडितच्छायमभूदिदानीम्॥२३॥**

**(नेपथ्ये)— नारदोऽहमागच्छामि देवशासनेन।**

**(उभौ सविनयमवलोकयतः)  
(प्रविश्य)**

**नारदः— जयतु कारणमानुषो रावणान्तकः।  
रामः— लक्ष्मण! पश्यद्भिरप्यश्रद्धेयमिदमाश्चर्यम्।**

—————————————————————————————————————————

प्राच्यां दिशि स्थितस्य **महेन्द्रदन्तिनः** कर्णरूपं चामरं **कलङ्कयन्** मदबिन्दुभिरन्तरान्तरा कृष्णीकुर्वन्नित्यर्थः। कर्णस्य चामरत्वारोपे हेतुः— **हिमरुचीति॥**पार्श्वस्थित्या वीजनसाधनत्वेन च सादृश्य द्रष्टव्यम्। नभोनद्या नलिनपरागैर्धूसरःअरूपोऽपि समीरणः परागैसवृतत्वात् धूसरः इव प्रतिभाति॥२२॥

** अयं ग्रामरागः** पूर्वमश्रुतः अश्रुतपूर्वः। **प्रभानुलेपाद् इह** प्रमया सम्पर्कोऽनुलेपत्वेनारोप्यते। आरोपफलं चानुलिप्तवत् पूर्ववर्णतिरोधानेनाविर्भूतवर्णान्तरतयाप्रतीतिः। **अपूर्वे इव** अन्ये इव। अनेन देवानामागतिस्सूचिता।

 **शृङ्गाणीति॥** सेतुशैला मेरोः शृङ्गाणीव स्वर्णमयाः प्रतिमान्तीत्यर्थः। कल्पवनं कल्पतरुवनं तदुपमानं यस्य तत्तथोक्तम्वेलावनं कल्पतरुवनवत् स्वर्णवर्णंप्रतिभाति। निसर्गतः कनकप्रभाणां कपीनांसैन्यं इदानीमाम्रेडितच्छाय द्विगुणितशोभमभूत्॥२३॥

 अथ नारदः स्वागमनं तद्धेतुं च विज्ञापयति—**नारद इति॥ कारणमानुषः** जगद्रक्षणात्कारणात् मानुषत्वं प्राप्तो नारायणो भवानिदानीं रावणनिप्रहेण सम्पादितजगद्धितो **जयतु** इदानीमिव सर्वदा सर्वोत्कृष्टोवर्तताम्। **इदं**

नारदः— किमतः परमाश्चर्यम्, यातव्याः स्वयं रावणस्य लङ्कां यदभियास्यन्ति देवाः शक्रादयः।

रामः— आ अतः खलु प्रभाप्रवाहः। भगवत्प्रसादात् पूतमात्मानमपरमिव पश्यामि।

नारदः—

देवस्त्रिविष्टपजुषां पतिरेष मेषो  
 मेधातिथेरशनिकेतुरपां च वर्षी।  
शाखासहस्त्रविषयीकृतसर्वतन्त्रो  
 यस्यापदानमृषिरक्षरमूर्तिराह॥२४॥

रामः— प्रणमामि भगवन्तम्।  
नारदः—पश्य

सकल्माषैः कण्ठैरनलकणगर्भैश्च नयनै-  
 रमी रुद्रा बाह्वन्तरतरलहाराहिमणयः।

—————————————————————————————————————————

मुनिवरदर्शनात्मकम् **आश्चर्यं पश्यद्भिरपि** प्रत्यक्षेणावगच्छद्भिरपि **अश्रद्धेयम्** अविश्वसनीयम्। अतिदुर्लभत्वादस्मिन् पारमार्थिकबुद्धिर्न भवतीत्यर्थ। आश्चर्यशब्दस्यार्थमन्यथाकुर्वाणो रामभद्र स्तौति**—**

**किमिति॥**श्रेयोऽर्थसर्वेसब्जनैरभियातव्या सेव्या देवाशक्रादयो रावणस्य लङ्का स्वयमेव त्वामनुग्रहीतुमभियास्यन्तीति यत् अत परमाश्चर्यं किमित्यर्थः। आ इत्यव्यय स्मरणे। **अतः खलु** देवानामभियानादेव। **अयं प्रभाप्रवाहः॥** भगवत्प्रसादात् पूतमज्ञानतमसो निरासेनात्यन्त विशुद्धमपरमिव पश्यामि। अपरत्वोत्प्रेक्षाया पूतत्व हेतु।

 तत्र देवाना श्रेष्ठमिन्द्र दर्शयति**—**

**एष देवस्त्रिविष्टपजुषां पतिरिन्द्रः॥ मेधातिथेर्मेषः॥** अजः। यज्ञाङ्गे मन्त्रे मेधातिथेर्मेष इति इन्द्रसम्बोधनं दृश्यते यन्मूलोऽयं प्रयोगः। अशनि केतुर्ध्वजो यस्य स तथोक्त। **अक्षरमूर्तिः ऋषिः**मन्त्रब्राह्मणात्मको वेद**यस्यापदानं** वृत्रहननाद्यद्भुतकर्म **आह** प्रतिपादयति। वेद विशिनष्टि— **शाखेति॥** शाखासहस्रेणविषयीकृतं सर्वतन्त्रम् अग्निहोत्रदर्शपूर्णमासैकाहाहीनसत्रादि निखिल कर्मजातं येन स तथोक्तः। अनेन सर्वकर्मस्वपीन्द्रस्य देवतारूपेण समवायो द्योत्यते। **अपां वर्षी** वृष्टिद्वारा सर्वप्राणिनां जीवनदाता॥२४॥

 अथ रुद्रान् दर्शयति**—**

**पश्येति॥** अमी रुद्राः, एतान् पश्य। **सकल्माषैः**

**हिमांशोरापाद्य प्रतिमुकुटमेकादश कलाः  
 कलानां शेषाणां भसितमिवचूर्णं दधति ये॥२५॥**

**रामः— नमामि वर्णोत्तमानां देवानाम्।  
नारदः— अमी वसवः। इमावश्विनौ।  
रामः— नमोऽस्तु लोकहितपरायणेभ्यो देवेभ्यः।  
नारदः—**

**आद्यं मनुं दशरथं चरमं च कृत्वा  
 तिष्ठन्ति भूमिपतयः पितरस्तवैते।  
ये भूतिमिन्द्रविषयां परिभूय दत्तं  
 पिण्डं त्वया प्रतिदिनं प्रतिपालयन्ति॥२६॥**

—————————————————————————————————————————

नीलैः **कण्ठैः अनलकणगर्भैर्नयनैश्च** उपलक्षिताः यद्यपि तृतीयस्य नयनस्यैवानलकणगर्भत्वम्। बाह्वन्तरे वक्षस्स्थले तरला हारभूतानामहीना मणयो येषां ते तथोक्ता। तरलो हारमध्यप्रत्युप्तो मणिः। यथोक्तम्— "तरलो हारमध्यग" इति। अथवा तरलाउज्ज्वला ये भसित भस्म दधति हिमांशोः षोडशाना कलाना मध्यतः एकादश कला प्रतिमुकुटमापाद्यालङ्कृत्य शेषाणापञ्चाना कलानां चूर्णमिव तैर्धृत भस्म प्रतिभातीत्युत्प्रेक्ष्यते॥२५॥

** वर्णोत्तमानां** वर्णो जाति। अत्र देवजातिरुच्यते। जगदीश्वरश्रीपरमेश्वराशत्वेन देवजातिभ्य उत्कृष्टाना देवाना नमामि। अत्र प्रणमनक्रियासम्बन्ध सामान्यविवक्षया प्रयुज्यमाना पष्ठी कर्तृकर्मभावे सम्बन्धविशेषे पर्यवस्यति। देवान्नमामीत्यर्थः। **लोकहितपरायणेभ्यः** यथाक्रम धनधान्यादिसम्पत्प्रदानेनारोग्यप्रदानेन च वसूनामश्विनोश्चलोकहितपरायणत्वम्।

 अथ पितॄन् दर्शयति— **आद्यमिति॥** ये तव पूर्वे भूमिपतय पितृत्व प्राप्ताः त एते तव पितरः मनुमाद्य दशरथ चरम च कृत्वा यथाक्रम तिष्ठन्ति। ये इन्द्रविषयाम् इन्द्रो विषय आश्रयो रक्षिता यस्यास्सा ताम् इन्द्रविषया भूतिंसुरलोकसमृद्धिं निष्प्रतिबन्धमुपभोक्तु शक्यामपि परिभूयानादृत्य प्रतिदिन त्वया दत्तं पिण्डंप्रतिपालयन्ति प्रतिपाल्य भुञ्जत इत्यर्थ। इह पितॄणा पिण्डादानादादरातिशयेन पैतृकस्य कर्मणो यथाविध्यनुष्ठानं द्योत्यते॥२६॥

**(उभौ साश्रुजलं प्रणमतः)**

**रामः—**

**पश्य लक्ष्मण! नस्तातं स्वदृष्टिपरिरम्भिणम्।  
सत्यं संरक्षता येन त्यक्तोऽहमसुभिः समम्॥२७॥**

**लक्ष्मणः— आर्य! स्वप्न इव मे प्रतिभाति।  
रामः— भगवन्! किमागमनकारणं देवानामृषीणां पितॄणां च।  
नारदः— भवतो देव्यास्सीतायाः पातिव्रत्यानुभावः।  
रामः— अस्याद्भुतदर्शनमेव नः प्रत्ययकारणमासीत्। तथापि मां सन्देहयति तस्या रूपशोभानिमित्तम्।**

**नारदः— किं न जानीषे तस्या रूपशोभानिमित्तम्।  
रामः—— भगवन्! न जाने।  
नारदः— तस्या महर्षिपत्न्यास्तावदनसूयायाः वरप्रदानवशात्खलु।**

—————————————————————————————————————————

 अथ तातदर्शने विशेषमाह— **उभाविति॥ साश्रुजलं** भक्तिस्नेहहर्षाद्यनुभावै अश्रुजलपुलकोद्भेदादिभिः सहित यथा भवति तथा प्रणमत।

 **हे! लक्ष्मण! नस्तातं पश्य स्वदृष्टिपरिरम्भिणम्** आत्मनो दृष्टिभ्यामावयोराश्लेष कुर्वाण **सत्यं संरक्षता॥** हेतौ शता॥२७॥

** स्वप्न इवेति॥** अत्यन्तासभावनीयदिव्यजनदर्शनहेतुका स्वप्नप्रतिभा। स्वप्नो ह्यसभाव्यमप्याकाशगमनादि दर्शयति। इह देवा ऋषयोऽपि नारदेन दर्शिता दृष्टाश्च राघवाभ्यामिति ज्ञेयम्। अत एव देवानामृषीया पितॄणा चेति देवैपितृभिश्च महर्षीणा समभिव्याहारः। अथ नारदः पृष्टो देवानामागमनकारणमाह— **भवत इति॥** यतस्तव पत्न्या लङ्कावृत्तान्तस्य देवा एव दिव्यचक्षुषस्साक्षिणः अतस्तत्सम्प्रतिपत्तिं विना लोकप्रत्ययो न भवतीति तदर्थं तत्पातिव्रत्यानुभावेन जगदीश्वरा देवादयोऽप्यानीता अतोऽत्यन्त विस्मयनीयस्तव देव्याः पातिव्रत्यानुभाव इत्यभिप्राय। **अस्येति**॥ अस्य पातिव्रत्यस्य प्रत्ययेऽस्माकमद्भुतं देवादीना दर्शनमेव कारणमासीत्। अनद्यतनत्व न विवक्षितम्। **तथापि तस्या रूपशोभानिमित्तं मां सन्देहयति॥** सन्देहशब्देन तत्कार्थव्याकुलत्व लक्ष्यते। रूपशोभानिमित्तज्ञान प्रति व्याकुल मे मन न तु पाति-

रामः—

आः दण्डकेऽपि मम सन्देहपदमिदमासीत् न पृष्टं परमार्थतः।  
नारदः—

तस्याश्शरीरगतं तव दर्शनपथे सर्वं मण्डनरूपं भविष्यति। तथा हि,

वसुधारजश्शयनकालसञ्चितं  
 स्तनमण्डले मलयजत्वमागतम्।  
समपद्यताश्रयमहीरुहच्युतं  
 परिणामि पर्णमलकस्य भूषणम्॥२८॥

रामः—

कृतं देवशासनेन। ननु भवान् सत्यवादी समाधिचक्षुरेव प्रमाणम्।

—————————————————————————————————————————

व्रत्यमुद्दिश्य सन्देहलेशोऽप्यस्तीत्यभिप्राय। तस्या इत्यादि खल्वित्यन्तो ग्रन्थस्पष्ट। अपर्यवसित एव नारदवाक्ये स्वयं निरूपयति**—**

**आ दण्डकेऽपीति॥**आ इति स्मरणे। **दण्डकेऽपि मम सन्देहपदम्॥** कथमिदमस्या रूपमेव जातमिति जिज्ञासा सन्देहपदेनोच्यते। **इदम्** ईदृशमिदानीन्तनमिव रूपशोभादर्शनं तदानीमपि जिज्ञासायाः पद कारणमासीत्। तस्याप्यनस्यादर्शनानन्तर सञ्जातत्वादनसूयावरप्रदान कारण सभवति न केवलमत्रत्यस्यैव रूपशोभादर्शनस्येत्यभिप्रायः। दण्डकेऽपि रूपदर्शनसमये न दोषाशङ्का जाता। त्व च श्रिया चक्षुषी मे हरसि पुरमयोध्यामावसन्तीव चित्रमिति जिज्ञासामात्रस्यैव दर्शितत्वात्। **न पृष्टं परमार्थत इति॥** परमार्थशब्देन सम्यक्त्वं लक्ष्यते। किमस्य कारणमिति सीतांप्रति न सम्यक् पृष्ट मयेत्यर्थ। अथ नारदो वाक्यशेषमाह**—**

**तस्या इति॥**एव भविष्यतीत्यन्तेन ग्रन्थेन वरप्रदानप्रकार दर्शयित्वा तस्य फलं दर्शयति**—**

**तथा हीति॥**

** शयनकालसंचितं वसुधारजः तव** दर्शनपथे **मलयजत्वं** चन्दनानुलेपनत्वमागतम्। तथा सीतानिवासाश्रयभूतात् महीरुहात्च्युत **परिणामि** पक्व **पर्णमलकस्य** केशपाशस्य **भूषणं समपद्यत**॥२८॥

** कृतं देवशासनेनेति॥** पतिव्रतैव सीतेति रामं प्रत्युच्यतामिति यद्देवशासनं तन्न वक्तव्यं प्रयोजनाभावादित्यभिप्रायः। कुतो न वक्तव्यमत आह**—**

**नन्विति॥ समाधिचक्षुः** समाधिशब्देन योगाभ्यासजनित दिव्य

लक्ष्मणः— (आत्मगतम्) अहो नु खलु मन्दैरस्माभिः वचनविस्फुलिङ्गैराहतापि महादेवी नापद्यत विकृतिम्।  
रामः— भगवन्! किमाज्ञापयन्ति देवाः पितरो महर्षयश्च।  
नारदः—

सह रावणजीवितैस्समाप्तस्ते वनवासकालः। तस्मात्सार्धं देव्या नगर्ययोध्या प्रवेष्टव्येति।  
रामः—

अनुगृहीतोऽस्मि।  
नारदः— तेन हि आनयनार्थं देव्याः लक्ष्मणमाज्ञापय।  
रामः—

(जनान्तिकम्) लक्ष्मण! का नामात्र प्रतिपत्तिः।  
लक्ष्मणः— आर्य! किमत्र परीक्षितव्यम्। अस्याश्शुद्धिसाक्षिणोदेवाः पितरो महर्षयश्च।  
रामः—

(प्रकाशम्) लक्ष्मण! अनुतिष्ठ महर्षिशासनम्।  
लक्ष्मणः—

यदाज्ञापयत्यार्यः। (निष्कान्तः)  
मारदः—अहो नु खलु तवानुभावो विस्मयनीयः। पश्य—

कार्मुकेण शमिते तवाधुना रावणे त्रिभुवनैककण्टके।  
वासवस्य रघुवीर! केवलं जातमम्बुधर

मण्डनं धनुः॥२९॥

—————————————————————————————————————————

हानमतीतानागतादिविषयमुच्यते। तदेव चक्षुरर्थप्रकाशसाधनं यस्य स तथोक्तः। अनेन विविधज्ञानकारणदोषाभावात् यथार्थदर्शित्वमुक्तम्। सत्यवादीत्यनेन याथादृष्टार्थवादित्वम्। उभयमपि प्रामाण्ये कारणम्। यथोक्तम्**—**

"यथार्थदर्शिनः पुसो यदादृष्टर्थवादिनः। उपदेशः परार्थोयः स इहागम उच्यते॥” इति। भवद्वचनादेव निश्चिते सीतायाः पातिव्रत्येन संवादप्रमाणापेक्षेति भावः। अहो नु खल्विति विस्मये। मन्दैरज्ञैःवचनैरेय विरफुलिङ्गैरग्निकणैराहतापि महादेवीन किञ्चिद्विकृतिमापद्यते।महति विकारहेतौसत्यपि विकाराभावेन बहुमानातिशयोद्योत्यते। अत एव महादेवीत्युक्तम्। **किमाज्ञापयन्तीति॥** बहुभिः प्रमार्णैदेग्याः पातिव्रत्यं विदितमेव किंमन्वदाज्ञापयन्ति देवा इत्यर्थः।**सहेति॥** रावणनिग्रहदिवस एव वनवासकालरसमाप्त यतस्तस्मात् देव्या सार्थमहैतायोग्याप्रवेष्टन्या।**का विप्रतिपत्तिः** किं कर्तव्यम्म्। एतल्लक्षणबुद्धिपरीणार्थमेव न स्वात्मनस्सन्देहादिति ज्ञेयम्। शेषं स्पष्टम्।

 अथ लक्ष्मणे सीतानयनार्थं गते कृतार्थस्सश्रयसरप्राप्तां रघुनाथप्रशंसा करोति**—**

रामः— ननु तस्य देवा मुनयश्च कारणम्।

(ततः प्रविशति सीता लक्ष्मणश्च)

सीता— हिलिआमि अहं पदेण वृत्तंतेण। ण हि ण हि तुस्सामि एव्व। तस्स पापस्स पत्थाणसमएकेण वि हत्थप्परिलो लंकाअं वि पादप्परिसो संवुत्तो। तस्स पापस्स सरीरप्परिसपंसुलाणि गत्ताणि अग्गिंवज्जिअं कहं परिसुद्धाणि भविस्सन्ति। (परिक्रम्यावलोक्य) जेदु अज्जउत्तो।  
 जिह्रेम्यहमनेन वृत्तान्तेन। न हि न हि तुष्याम्येव। तस्य पापस्य प्रस्थानसमये केनापि हस्तस्पर्शो लङ्कायामपि पादस्पर्शः संवृत्तः। तस्य पापस्य शरीरस्पर्शपांसुलानि गात्राणि अग्निं वर्जयित्वा कथं परिशुद्धानि भविष्यन्ति। जयत्वार्यपुत्रः

रामः—

देवि! इत इतः।

शङ्कितासि मया देवि! धर्मशीलापि जानकि!।  
विश्वास्यन्ते कथं शेषा योषितः प्रोषिताः प्रियैः॥३०॥

—————————————————————————————————————————

** अहो इति॥ कार्मुकेणेति॥** करणभूतस्यापि कार्मुकस्य कर्तृत्वारोपेण असिश्च्छिनत्तीतिवत् सौकर्यं द्योत्यते। अत एव कर्मसमर्थवाचिकार्मुकशब्दोपादानम्। सजातीय वासवस्य कार्मुक रावणहननासमर्थ दृष्ट्वा जात्यभिमानेनैव तव कार्मुकेण रावणे शमितेऽधुना वासवस्य धनुः केवलमम्बुधरमण्डनं जातम्। केवलमित्यनेन शत्रुहननव्यापाराभावो दर्शित॥२९॥

 जिह्वेम्यहमेतेनाग्निप्रवेशवृत्तान्तेन। अग्निप्रवेशस्य दोषाशङ्काकरणत्वेन वीडाहेतुत्वम्। अत्र ह्रिया शोको लक्ष्यते। मनसाप्यस्खलितचारित्रायास्तस्याः आत्मगोचरा दोषाशङ्का महान्त शोक जनयत्येव। **न हि न हीति॥** शोको न कर्तव्य इति भाव। **तुष्याम्येव॥** तोषे कारणमाह**—**

**तस्सेति॥ तस्य रावणस्य प्रस्थानसमयेऽकस्मात् हस्तस्पर्शः लङ्कायां पादस्पर्शश्च संवृत्तः॥ तस्य पापस्य शरीरस्पर्शेन पांसुलानि दुष्टानि गात्राणि** अवयवान् **अग्निं वर्जयित्वा कथं परिशुद्धानि भवन्ति॥** अतः अग्निप्रवेशेन सन्तोष एव कर्तव्य इति पर्यवसानम्।

 अथ जानकीं दृष्ट्वा व्रीडानुतापहर्षविवशो भूत्वाआह**—**

**देवीति॥**

**सीता— अज्जउत्तो एव्वपरमत्थदो जाणादि। आर्यपुत्र एव परमार्थतो जानाति।  
रामः—देवि! स्निग्धस्यापि विप्रतिपत्तिः फलवती संवृत्ता यया देवा महर्षयश्च प्रत्यक्षीकृताः।**

**(ततः प्रविशति कृताभिषेको विभीषणः)**

**विभीषणः— जयतु देवः।  
रामः—विभीषण! का वार्ता लङ्कायाम्।  
विभीषणः—देवमाक्रोशति लङ्कावासी महाजनः।  
रामः—किमिति किमिति। (पर्याकुलस्तिष्ठति)  
विभीषणः— पयो मद्यस्पर्शं परिशङ्क्यते। नामिश्रं हिरण्यं हिरण्यरेतसमर्हति। कथं दीपिकां तमः कलङ्कयतीति।**

————————————————————————————————————————

जानकि!धर्मशीलापि धर्मशीलत्वेनावधृतापि बुद्धिपूर्व मया शङ्कितासि किमर्थमित्यत माह**—**

**विश्वास्यन्त इति॥** दोषाशङ्कायाप्रयोजनं केनचित्प्रमाणेन परीक्षा। यद्यपरीक्ष्यैव त्व परिगृह्यसे तत कथ चिरकाल प्रोषिताः शेषाः त्वद्वयतिरिक्ता पतिव्रता योषितो लोकैः विश्वारयन्ते। विप्रयुक्तापतिव्रतास्त्रिय परीक्ष्यैव भर्तृभि परिग्रहीतव्याइति न्यायं लोके प्रतिष्ठापयितु मया त्वत्परीक्षा कृता न तु त्वयि दोषाशङ्क्येत्यभिप्रायः॥१०॥

  अथार्थपुत्रस्यात्मनि वस्तुतो दोषशङ्काभावमवधार्यसानन्दमाह**—**

**आर्यपुत्र एव परमार्थतो मां जानाति॥** नान्यो जानातीत्येवशब्देन दर्शितम्।रूपविपर्यासदर्शनसमये तु वरदानापरिज्ञानान्मम दोषभ्रम एवेत्याह**—**

**स्निग्धस्यापीति॥** त्वयि स्निग्धस्यापि मे विप्रतिपत्तिः विरुद्धा प्रतिपत्तिः भ्रान्तिप्रतिपत्तिर्वा फलवत्यासीत्। फल दर्शयति**—**

**ययेति॥** विभीषणप्रवेशस्य लङ्कावार्तानिवेदन पुष्पकानयन च प्रयोजनम्। तत्र लङ्कवार्ता पृष्टो निवेदयति**—**

**देवमिति॥** आक्रोशनप्रकारं दर्शयति**—**

**पय इति॥ परिशङ्कयत इति॥**कर्मणि णिजन्तः। इतरथा द्विकर्मकत्वासभवात्। न चात्र प्रयोजकव्यापारकर्मत्वेन पयसोऽभिधान सभवति अचेतनस्य पयसः शङ्काकर्तृत्वासंभवेनप्रयोज्यत्वाभावात्। यथाश्रुत्यर्थग्रहणेऽस्य वाक्यस्यासम्बद्धार्थत्वं स्याद् इत्यन्यथा व्याख्यायते। यथा केनचित् कञ्चिनिर्दोषमपि पयः प्रति मवस्पर्श परिशङ्क्यते आत्मनो मद्यस्पर्श-

रामः—

इदानीमाश्वासितोऽस्मि जनवादश्रवणेन।  
विभीषणः—

देव!महादेवीं प्रत्यवनतानि शिरांसि नागरिकाणामद्यापि नोत्तिष्ठन्ति।  
रामः—

जाने कियाननुभावो जानक्याः।  
विभीषणः—

पश्य भगवतो वैश्रवणस्य,

पुष्पायुधप्रतिम! पुष्पकनामधेया  
 सेयं विमानवसतिर्वसते! गुणानाम्।  
यां स्वीकृतत्रिभुवनामपि सावकाशा-  
 माशामिवाहुरपरस्य परिग्रहाय॥३१॥

—————————————————————————————————————————

भ्रमेण मद्यस्पर्शमशङ्कमानस्यापि अन्यस्य मद्यस्पर्शशङ्कामुत्पादयतीत्यर्थः। तथा सीतां प्रति महाजनस्य दोषशङ्काभावेऽपि स्वजनेन भर्त्रादिना दोषभ्रमेणापरिग्रहात् शङ्कोत्पादिता इति। अग्निप्रवेशोऽपि निष्फल इत्याह**—**

**नामिश्रमिति॥**न हि शाणोल्लेखनादिना निर्दोषत्वेन निश्चित हिरण्मयं हिरण्यरेतसमर्हति प्रयोजनाभावात्। एवं शीलगुणादिभिर्निश्चितचारित्रा सीता यद्वह्निं प्रवेशिता सोऽपि महादोषः। ननु चिरकाल दुर्जनदेशे स्वयमेव निवासाद् दोषाशङ्का भवत्येव अत आह— **कथमिति॥** यथा तमोऽत्युज्ज्वलां दीपिका न कलङ्कयति प्रत्युत दूरमपसर्पत्येव तथा रावणस्तपसा पातिव्रत्यमहिम्ना चात्यन्तमधृण्यामग्निनाप्यदाह्यामनुभावविशेषेणात्मानं रक्षितु स्वयमेव समर्था कथ दूषयति इत्याक्रोशति लङ्कावासी महाजनः। लङ्कावासीत्यनेन तेषा लङ्काया सीताचारित्रं प्रति साक्षित्व दर्शितम्। तेनाक्रोशस्य निर्दोषत्वनिश्चयमूलत्वं दर्शितम्। न केवलं महाजना एव देवीं बहु मन्यन्ते अपि तु ये दोषदर्शनैकपराःपरिहसनशीलाः नागरिकजनास्तेऽपि बहुमानेनेदानीमप्यवनतशिरस एवं वर्तन्त इत्याह**—**

**देवेति॥** जानक्या अनुभावः कियान् अपरिच्छेद्य इत्यर्थः।

 अथ पुष्पकं दर्शयति**—**

**पश्येति॥ हे! देव! पुष्पायुधप्रतिम! गुणानां वसते।** निस्वमाश्रयभूत! **भगवतो वैश्रवणस्य पुष्पकनामधेयां वसतिरियम्** एनां पश्यतु भवान्। **स्वीकृतत्रिभुवनामपि** यामपरस्य त्रिभुवनस्य सावकाशामवस्थानायावकाशं दातुं पर्याप्तामाहुः। विमानस्तुतिद्वारा इयमतिशयोक्तिः। आशां तूष्णामिव। आशास्वीकृतत्रिभुवनापि अपरत्रिभुवनपरि-

रामः—

प्रेषय भगवते लोकपालाय वैश्रवणाय।  
नारदः—

मा मा राक्षसचिरानुभवान्मलीमसमिदं विमानं देव्याः तवारोहणेन च पवित्रीकृत्य पश्चात्साकेतात् कैलासमुपनय।

रामः—

उपपन्नमिदम्। लक्ष्मण! प्रथमं देवीमारोपय रथम्।  
लक्ष्मणः—

यदाज्ञापयत्यार्यः।  
सीता—

 हं। हम्।  
रामः—

(स्मितं कृत्वा) देवि!

अहं सत्यं रामः शशिमुखि!न मायी दशमुखो  
 रथं भ्राता मे त्वां नयति न च सूतो नृपसुते!।  
कृतं वाचा भूयस्सरसिजपलाशच्छविमुषा  
 कराङ्गुल्या धत्से ननु सकिरणं मण्डनमिदम् ॥३२॥

सीता—

एसो अञ्जली अच्चरीअरअणाणं। अण्णहाकहं दाणिं अज्जउत्तं रक्खसं अ परमत्थदो जाणामि।  
     एषोऽञ्जलिः आश्चर्यरत्नयोः। अन्यथा कथमिदानीमार्यपुत्रं राक्षसं च परमार्थतो जानामि।

—————————————————————————————————————————

ग्रहगोचरा भवति। यथोक्तम्— “अणुमात्रं मनस्तस्मादाशा नाम लतोद्गता। तस्या नालमुपघ्नाय भुवनानि चतुर्दश॥” इति॥३१॥

** मा मा॥** प्रेषयेति शेषः। कुत इति आह**—**

**राक्षसेति॥** चिरानुभवेन मलीमसत्वातिशयो दर्शितः। देव्यास्तव चारोहणेनेति समुच्चयः। साकेतादयोध्यायाः। हमिति विषादजनितो वाग्रूपोऽनुभावः।

 अथ रथारोहणप्रसङ्गेन सहसा दशग्रीवकृतांवञ्चनां स्मृतवत्या आत्मनि मायारामभ्रमेणलक्ष्मणे मायालक्ष्मणभ्रमेण सञ्जातविषादमनुभावमुखेनालक्ष्य तमपनेतु सस्मितमाह**—**

**अहमिति॥** ननु पूर्व दशग्रीवेणाप्येवमुक्तमत आह**—**

**कृतमिति॥** ननु हेतौ। यतः कराङ्गुल्या इदं मदीय धत्से अतः स्वाधीनमेव तव सत्यासत्यपरीक्षासाधनमिति भावः॥३२॥

 **एषोऽञ्जलिराश्चर्येरत्नयोः** अड्गुलीयचूडामण्योरित्यर्थात् सिध्यति। **अन्यथा** अनयोरसंनिधाने **कथमिदानीमार्यपुत्रं राक्षसं च परमार्थतो जानामि॥** आर्यपुत्रोऽय न राक्षस इति कथ जानामीत्यर्थः।

लक्ष्मणः—आर्ये। तव शासनाद्दण्डकेषु प्रस्थिते मयि,

संरक्षितामम समाधिरिषुर्न दैवं  
 साक्षीति यत्कथितमत्र तथैव जातम्।  
सामान्यदर्शनजडेन मया यदुक्तं  
 त्वं तत्क्षमस्व शरणं चरणौ ममैतौ॥३३॥

(प्रणमति)

सीता—कुमार! उट्ठेहि उट्ठेहि। को एत्थ दोसो। रक्खससीसप्परिसपंसुलाणि पादाणि दाणिं कुमारेण पक्खालिदाणि विअ परिसुद्धाणि होंति।  
 कुमार! उत्तिष्ठ उत्तिष्ठ। कोऽत्र दोषः। राक्षसशीर्षस्पर्शपांसुतौ पादौ कुमारेण इदानीं प्रक्षालिताविव परिशुद्धौ भवतः।

—————————————————————————————————————————

  अथ लक्ष्मण आर्येण परिगृहीतायां सीतायां कृतार्थो भूत्वा तस्या लोकोत्तर महिमानमालोच्य सबहुमानमाह

—

**आर्ये! तव शासनादिति॥** तव शासनात् सुणाहि लक्खण! किं चिरअसीति नियोगात्। **दण्डकेषु** दण्डकाख्यान्वनप्रदेशान् उद्दिश्य **प्रस्थिते** प्रस्थातुमुपक्रान्ते मयि। "आदिकर्मणि क्तः"। एकाकिनीं कथमहं भवतीं त्यजामीति मद्वचन श्रुत्वा समाधिर्मम सरक्षिता न तवेषुःसमाधिरेव मा रक्षितुं समर्थः समाध्यभावे सति तवेषुरकिञ्चित्कर एवेति यत्कथितं तदत्र लङ्काया तथैव जातम्। अत्र लङ्कायामेकाकिन्येव त्वं समाधिबलेन रावणेनात्यन्तमधृष्या भूत्वा आत्मान सरक्षितवतीति तव वचन सत्यमेव सञ्जातम्। यत्पुनस्त्वया दैव साक्षीति कथित तदप्यत्रलङ्काया तथैव जातम्। यतो भगवानग्निर्मूर्तिमान् नारदो देवाः पितरो महर्षयश्चत्वत्समाधिमहिम्ना नीतास्त्वद्वृत्तान्तसाक्षित्वेनास्माभिः प्रत्यक्षीकृता इति तदपि सत्यमेव जातम्। **सामान्यदर्शनजडेन** सामान्य सादृश्यमन्यस्त्रीसादृश्यबुद्धया जडेन त्वन्महिमानमजानानेन। **यदुक्तम्** "अविवेकमदाक्षिण्यमनावेक्ष्यमनूर्जितम्। धिगहंजन्मनारीणाम्॥” इति तदपि मिथ्यैव जातमित्यर्थात्सिध्यति। अतस्त्व तत्क्षमत्वेतिस्वापराधमर्षणाभ्यर्थनापूर्वक नमस्करोति॥३३॥

 इदानीं **राक्षसशीर्षस्पर्शपांसुलौ पादौ कुमारेण प्रक्षालिता-**

(नेपथ्ये)

देवयोरुभयोर्दृष्टंमाहात्म्यमतिमानुषम्।  
यः स्वधैर्यं निराकार्षीन्निर्विकारा च यानले॥३४॥

नारदः—

भद्रमुख! भगवानग्निरेव तवाधुना साक्षित्वं प्रतिपन्नः।

(आकाशे प्रध्वनन्ति शङ्खपटहाः। सर्वे सविस्मयमवलोकयन्ति)

नारदः—

भद्रमुख! स्वनिष्क्रमणेन देवाः तव निष्क्रमणं चोदयन्ति।  
रामः—

एहि देवि! वेदेहि!।

—————————————————————————————————————————

**विव॥** दोषसहिते रेणुसहिते च वर्तमानेन श्लिष्टेन पासुलशब्देन प्रक्षालनयोग्यत्व दर्शितम्। **कुमार! उत्तिष्ठोत्तिष्ठ। कोऽत्र दोषः॥** तदानीं त्वद्वचनमनाद्रियमाणया मया महती दुरवस्थानुभूतेति तव न कश्चिद्दोष इत्यभिप्राय।

 अथ राघवस्य निर्दोषा देवी वृथा मया परित्यक्तेत्यनुतापमपनेतु काचिद्वागाकाशे प्रवृत्ता तामाह— **देवयोरिति॥** देवश्च देवी च देवौ। पुमान्स्त्रियेत्येकशेष। देवस्य राघवस्य देव्यास्सीतायाश्च **अतिमानुषं** मानुष्यकदुर्लभ **माहात्म्यंदृष्टम्॥** किं तन्माहात्म्यमत आह**—**

**यो देवः स्वधैर्यं निराकार्षीत्॥**स्वधैर्यं स्वस्थैर्यं निश्चयमिति यावत्। लोकापवादभयमात्रेण पतिव्रतैव सीतेति यावन्निश्चयं निराकार्षीत् उपेक्षितवान्। इह निश्चयफलस्य सीतापरिग्रहस्याभावेन निश्चयेऽनादर उक्त इति ज्ञेयम्। न हि लोके कश्चिल्लोकापवादभयमात्रेण निर्दोषत्वेनावधृरतांप्राणेभ्योऽपि गरीयसीं प्रियतमा धर्मपत्नीमुपेक्षितु समर्थ इति उपक्षैव तावदतिमानुषं माहात्म्यम्। एवमुपेक्षाया शोभनोदर्कत्वच देवस्य माहात्म्यादेव सजातम्। अतोऽत्रानुतापो न कर्तव्य इति भाव। तथा या सीता अनले निर्विकारात् पातिव्रत्यप्रतापसन्तप्तेनानलेन शीघ्रमादायापरोक्षीभूतेन समर्पिता तदप्यतिमानुष माहात्म्य दृष्टम्॥३४॥

  निर्विकारा च यानले इत्येतदेवानुवदन्नाह**—**

**भद्रमुखेति॥भगवान्**सर्वज्ञइत्यर्थ। अथ नारदो देवादीना प्रस्थानसमये शङ्खनिनाद श्रुत्वा तै सह जिगमिषु राघवमयोध्यां प्रस्थापयितुमाह**—**

**भद्रमुखेति॥** स्वनिष्क्रमणेननिष्क्रमणसमयभाविशङ्खपटहनिनादरूपत्तुनिमित्तसंपादनेन तव विनिष्क्रमण चोदयन्तीव अतोऽयमेव मुहूर्तस्तव निष्क्रमणायेति शेष।

**नमस्व देवि! देवर्षि देवशासनशंसिनम्।  
सोपवेदस्य वेदस्य यः प्रतिष्ठा स्वयंभुवः ॥३५॥**

**(हस्तमवलम्ब्य दर्शयति)**

**सीता—**

**दाणिं अज्जउत्तहत्थप्परिसं उवलम्भिअ पमाणं होइ अब्भुदङ्गुलीअअं। रक्खसमाआदो मोइदं अत्ताणमवगच्छामि।  
इदानीमार्यपुत्रहस्तस्पर्शमुपलभ्य प्रमाणं भवत्यद्भुताङ्गुलीयकम्। राक्षसमायातो मोचितमात्मानभवगच्छामि।**

**रामः—**

**पूर्वं राक्षसीमायाविप्रलब्धस्य मे देव्याः प्रत्ययकारणमासीदाश्चर्यचूडामणिः।  
नारदः—**

**भद्रमुख! देवाननुगच्छामि। किं ते भूयः प्रियमुपहरामि।**

—————————————————————————————————————————

  अथ गन्तुमारभते**—**

**हे! देवि! वैदेहि! एहि देवशासनशंसिनम्इम देवर्षि नमस्व॥**नमस्कार्यत्वमुपपादयति**—**

**सोपवेदस्येति॥ स्वयंभुवो** विरिञ्चस्य यो वेदः तस्य प्रतिष्ठो आश्रयः। ब्रह्मणा हि प्रथमान्तेवासिन्यस्मिन्नारदे स्वपुत्रे सर्वा विद्याःप्रतिष्ठापिताः। अथवा स्वयभुवो नित्यवेदस्येत्यर्थः। सोपवेदस्येत्यङ्गोपाङ्गानामुपलक्षणम्। यथाहुः**—**

"अङ्गानि वेदाश्चत्वारो मीमांसा न्यायविस्तरः। पुराण धर्मशास्त्रं च विद्या ह्येताश्चतुर्दश॥ आयुर्वेदो धनुर्वेदो गान्धर्वो वेद इत्यपि। अर्थवेदचतुर्थास्ते उपवेदा इति स्मृताः॥” इति। सर्वथा गन्धर्ववेदसर्वस्वप्रकाशिन्या वीणाया धारणात् विशेषतसोपवेदस्येत्युक्तम् ॥३५॥

 अथ सीता आर्यपुत्रेण हस्तमवलम्ब्य दर्शित देवर्षि प्रणम्याह**—**

**आर्यपुत्रहस्तस्पर्शमुपलभ्याद्भुताङ्गुलीयं प्रमाणं भवति॥** परमार्थभूतार्यपुत्रज्ञाने प्रमाण भवतीत्यर्थः। **अधुना राक्षसमायातो मोचितमात्मानमवगच्छामि॥** पूर्वं दण्डकावने राक्षस्याशूर्पणखायाः मायया विप्रलब्धस्य मायासीतारूपेय वञ्चितस्य मे मया धृतस्तवायमाश्चर्यचूडामणि इदानीं देव्यास्तव त्वयि परमार्थसीताबुद्धिं जनयति तेन प्रत्ययकारणमासीत्। **भद्रमुख!**भद्र सुन्दर नित्यप्रसन्नं च मुखं यस्य से तथोक्तः। यन्नियोगादहमागतः तान्देवान् प्रसाधितकार्यं निवेदयितुमनुगच्छामीत्यर्थः। **भूयः**अतपरं **किं प्रियम्**

**रामः—**

**सिद्धार्थोऽहं किमतः परमिच्छामि। तथाप्येतावदस्तु भरतवाक्यम्।**

**मन्त्रैरावर्ज्यमानं हविरमरपतेरस्तु कल्याणवृष्ट्यै  
  धन्वी सङ्कल्पजन्मा सरभसमपथे सायकान् संहरेत।**

—————————————————————————————————————————

**उपहरामि॥** तदुच्यतामिति शेष। **सिद्धार्थोऽहं** युष्मदनुग्रहप्रसाधितात्रावणवधात् जगदनुग्रहसपादनेन निश्शङ्क जानकीपरिग्रहेण च कृतार्थोऽहकिमुत्तरमत परमिच्छामि। यतस्सर्वपुरुषार्थसाधन भवद्विधाना दर्शनमभूद् अत किमपरमेष्टव्यमित्यभिप्रायः। **भरतवाक्यमिति॥** अत उत्तर परित्यक्तानुकार्यभावस्य नर्तकस्य वाक्यमित्यर्थ।एवं नर्तक चूडामणिसज्ञनाटकप्रयोगेण सामाजिकाना ब्रह्मास्वाददेशीयमानन्द सम्पाद्य तस्यैव जगदभ्युदयात्मक फलमनुग्रहीतु सामाजिकान् प्रार्थयते**—**

**तथापीति॥** यद्यप्यनेन नाटकप्रयोगेण भवता प्रसादादस्माक सकलाभिलषितफललाभ करस्थ एव। **तथाप्येतावदस्तु॥**एतावच्छब्दो वक्ष्यमाणबुद्धिस्थफलपरिमाणवचन। इदमिद च फल भवत्वित्यर्थ।

 तानि फलानि दर्शयति**—**

**मन्त्रैरिति॥** द्रव्यदेवतासम्बन्धरूपकर्मप्रकाशनसमर्थै**मन्त्रैः** करणभूतैयजमानेनाग्न्यादिदेवताभ्य **आवर्ज्यमानं** दीयमान**हविरमरपतेः** पर्जन्यरूपस्येन्द्रस्य **कल्याणवृष्ट्यै भवतु॥** यथाकाल यथादेश यथाभिलषित च क्रियमाणत्वाद् वृष्टे कल्याणत्वम्। यथोक्तम्**—**

"अग्नौ प्रास्ताहुतिस्मम्यगादित्यमुपतिष्ठते। आदित्याज्जायते वृष्टिःवृष्टेरन्न तत प्रजा॥" इति। यथा राघवकर्म जगदभ्युदयायाभूत् तथाय मया कृतस्तत्प्रयोगोऽपि जगदभ्युदयाय भूयादित्यभिप्रायः। तथा **धन्वी सङ्कल्पजन्मा सरभसं**शीघ्रम् **अपथे** परदारान् परपुरुषाश्चोद्दिश्य पुरुषेषु स्त्रीषु च **सायकान् संहरेत** मा प्रहरतु। यथा रावण परदाराभिलाषाद्विनष्ट अत पर तथा कश्चिदपि माभूदित्यभिप्राय। तथा **राजानो राजधर्मे** प्रजापरिपालनादौ **प्राणिहितमनसो** भूत्वा **मौलिभारं वहन्ताम्॥** यथा राघव तथा। सर्वेषा**प्रज्ञा अन्तराबद्धमौनम्** अन्त स्वाश्रये आत्मनि आबद्ध दृढनिबद्धं मौन निद्रातन्द्रामोहालस्यादिकृतेन जाड्येन स्वाधिकृतकर्मानुष्ठान प्रति तूष्णींभावमवधूय**प्रसादं यातु** उचितकर्मानुष्ठानजागरूकत्व लभताम्। यथा राघवस्य प्रज्ञा स्वाधिकृते जगद्रक्षणे। अथवा अन्तराबद्ध मौन राजस तामस च भावमवधूय प्रसाद राघवरूपसात्त्विक नारायणभवत्यात्मक भाव लभताम्। अथवा अ-

राजानो राजधर्मप्रणिहितमनसो मौलिभारं वहन्तां  
  प्रज्ञा यातुप्रसादं प्रतिदिनमवधूयान्तराबद्धमौनम्॥३६॥

(निष्क्रान्ताः सर्वे)

इति शक्तिभद्रविरचिते चूडामणिनाटके सप्तमोऽङ्कः।

इत्याश्चर्यचूडामणिः समाप्तः।

<MISSING_FIG href="../books_images/U-IMG-1721457716Screenshot2024-07-09103520.png"/>

पर्णशाला शूर्पणखा मायासीता ततः परम्।  
जटायुषो वधोऽशोकवनिकाप्यङ्गुलीयकम्॥  
सप्तमोऽङ्कस्ततश्चेत्थं चूडामण्यङ्ककीर्तनम्।

<MISSING_FIG href="../books_images/U-IMG-1721457716Screenshot2024-07-09103520.png"/>

—————————————————————————————————————————

स्मत्प्रयोगपरितुष्टनाट्यदैवतशिवभक्त्यात्मक भाव लभताम्। अथवाऽन्तराबद्धमौनमविद्याकृतमनात्मनि देहादौ अह ममेत्यध्यासम् अवधूय प्रज्ञा आत्मा चिद्रूपत्वादात्मनप्रज्ञाशब्दवाच्यत्वम्। प्रसादं सच्चिदानन्दात्मक स्वयंप्रकाशरूप स्वस्वरूप लभताम्। इत्यधिकारिभेदेन योजनीयम्॥३६॥

भारद्वाजग्रामवासी कुमारिलमतानुगः।  
विप्र कश्चिच्छक्तिभद्रकृत व्याकृत नाटकम्॥

रघुवीरस्य चरित नित्य सेव्य हितार्थिभिः।  
यत्सेवया तरत्याशु नर ससारमागरम्॥

रघुनाथेभवेन्नित्य हनूमत इवाचला।  
भक्तिर्ममाशुमध्वान्तसमुत्सारणभास्करे॥

द्विषड्भुज षण्मुखमम्बिकासुत कुमारमादित्यसमानतेजसम्।  
वन्देमयूरासनमग्निसभव सेनान्यमद्याहमभीष्टसिद्धये॥

चूडामणेर्नाटकस्य विवृतिर्लिखिता मया।  
शङ्कराख्येन सुतरा गुरुपादावलम्विना॥

समाप्तोऽयं ग्रन्थः।

शुभं भूयात्

<MISSING_FIG href="../books_images/U-IMG-1721457716Screenshot2024-07-09103520.png"/>

\]